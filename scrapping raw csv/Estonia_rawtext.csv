date;title;URL;text
2021-02-16;Kokkade koroonaisolatsioon sundis koolidirektori suppi keetma ({{contentCtrl.commentsTotal}});https://www.err.ee/1608112477/kokkade-koroonaisolatsioon-sundis-koolidirektori-suppi-keetma;"Koroonaaeg pakub ikka üllatavaid väljakutseid. Järvamaa kutsehariduskeskuse juhtkond ja kantselei töötajad peavad kokkade asemel nädal aega ise köögis rassima. Köögitoimkonda juhib direktor Rein Oselin. Direktor Rein Oselini ja mitme tema kolleegi nädal algas enneolematu väljakutsega kuna kõik koka eraiala õpetajad ja õpilased on eneseisolatsioonis, tuli leida lahendus, kuidas ära toita kolme majas tegutseva kooli õpilased ja töötajad. ""Täna tuleb süüa teha 260 lapsele ja umbes 30 täiskasvanule. Ja täna pakume mulgiputru ja kanasuppi,"" ütles Oselin. Oselin märkis, et suur väljakutse see tema jaoks ei olegi. ""Minu jaoks isiklikult väga ei ole, sellepärast et mina olen eluaeg süüa teinud. Juba Nõukogude armees ma tegin süüa tuhandele sõdurile. Küll aga ma näen, et siin kolleegid pingutavad,"" lisas ta. Täiendkoolituse spetsialist Heleri Vallimägi on varasemalt kaks aastat kokana töötanud ja ka Järvamaa kutsehariduskeskuses selle ameti selgeks saanud. ""Tehnika kasutamine tuleb jälle meelde tuletada, et kuidas selle kombiahju kasutamine käib. Ja viie kilo sibula praadimine, see on ka paras väljakutse,"" sõnas Vallimägi. Kulujuhi Urve Vene sõnul pidi tema algselt kassas olema. Tema sõnul on direktor Oselin peakokaga üllatavalt tore ja saab väga hästi hakkama. Rein Oselini sõnul on see osa elust. ""Ja elu ei tohi väga tõsiselt võtta. Tegelikult on meil siin köögis lõbus ja me saime eile kiita. Ei ole siin mingit probleemi,"" sõnas Oselin.Direktor Rein Oselin ja tema köögitoimkond peab vastu pidama reedeni, siis algab koolivaheaeg ja pärast seda võivad päris kokad töö jälle üle võtta.  "
2021-02-16;Kallas: kolded on töökohtades ja kodudes, mitte restoranides ({{contentCtrl.commentsTotal}});https://www.err.ee/1608112504/kallas-kolded-on-tookohtades-ja-kodudes-mitte-restoranides;"Peaminister Kaja Kallas (RE) ütles ""Aktuaalse kaamera"" stuudiointervjuus, et viiruse piiramisel annaks paremat tulemust inimeste kodusele tööle saatmine, kui restoranide sulgemisaja varasemaks toomine. ""Kui me teame, et põhilised kolded on meil kodudes ja töökohtades, siis sellele ei aita ju piirangute tegemine näiteks meelelahutusasutustes. Seal peab olema põhjuslik seos. Me peame suutma seda põhjendada, miks üks või teine asi tehtud on. Restoranides meil ei ole ju koldeid, meil on kolded töökohtades ja kodudes,"" ütles Kallas. ""Minu jaoks töötaks see kõige paremini, kui tööandjad mõistaksid ja ütleksid inimestele, et olge kenad, teie lähete nüüd kodutööle, olete üks-kaks nädalat kodukontoris ja sellest oleks palju suurem mõju selle nakatumise allasaamisel kui sellel, et restoranid lähevad tund aega varem kinni,"" lisas peaminister. Keskerakonna esimees Jüri Ratas ütles teisipäeval, et tema hinnangul on söögikohtade kella 21-ni lahti hoidmine tänases viiruse olukorras liiga pikk aeg ning see tuleks tuua ettepoole. Kallase sõnul on oluline suure eesmärgi püstitamine. ""Kui meie eesmärk on see, et meie meditsiinisüsteem peaks vastu, siis sellest lähtuvalt me peaksime ka vaatama, mis mõjutab neid numbreid. Kui meie eesmärk on midagi muud, siis piirangud peaksid sellest lähtuma. Me ei saa võtta eesmärgiks seda, et me paistaks mingis edetabelis lihtsalt hea välja, kui selle tulemusena inimesed kaotavad töö,"" rääkis Kallas. Kallase sõnul on valitsuse laual ettepanekut piiranguteks üle Eesti, otsusteni jõuab valitsus neljapäeval. Vaktsineerimise korraldusega ei saa rahul olla Kallas nentis, et praeguse vaktsineerimise korraldusega ei saa rahul olla ning valitsus töötab selle nimel, et see toimima saada. ""Me peame saama selle korrektselt toimima, et inimesed saaksid vaktsineeritud, vaktsiinide logistika toimiks, oleks selged vastutajad ja see hakkas toimima libedalt,"" sõnas ta. ""Vaktsineerimine aitab meid sellest kriisist välja ja kõik doosid, mis tulevad, peame me kasutusse andma. Jah, siiamaani on olnud probleem pigem selles, et tarneid ei tule, et neid vaktsiine pole piisavalt palju. Nüüd, kus neid peaks hakkama vastavalt lepingutele rohkem tulema, ei peaks ka selliseid pudelikaelu ja tõrkeid enam olema,"" rääkis Kallas. Kallase sõnul võiks vaktsineerimine toimuda ka laupäeviti ja pühapäeviti. ""Jah, me peaksime vaktsineerima kõikidel päevadel, kus me saame vaktsineerida, nendes kohtades, kus seda teha saab, kus oleks mugav inimestel käia ja tervishoiutöötajatel vaktsineerida. Tõepoolest me peame seda igapäevast vaktsineeritute numbrit tõstma,"" ütles Kallas."
2021-02-16;Läti valitsus arutab majanduse osalise taasavamise üle ({{contentCtrl.commentsTotal}});https://www.err.ee/1608112375/lati-valitsus-arutab-majanduse-osalise-taasavamise-ule;"Läti karmid piirangud eeldavad ka suuremaid seisakuaja toetusi. Samas on meetmed aidanud nakatumist vähendada suurfirmades ja Läti eksport läinud aastal isegi 1,7 protsendi võrra kasvas. Nii poliitikute kui ka ettevõtjate hinnangul on aga ärikitsendused kestnud arvatust kauem ja valitsus nuputab koos paljude valdkondade ekspertidega, milliseid nõudeid järgides saaks suletud majandusharusid osaliselt taasavada. Läti koolid ja kultuuriasutused on kinni, restoranidest saab toitu vaid kaasa osta, osa hotelle on suletud, iluteenused keelatud, poodidel ei lubatud pikka aega paljusid kaupu kohapeal müüa. Ja ehkki Läti valitsus on toetusesaajate ringi üha laiendanud, on ettevõtjad ikkagi rahulolematud ning töökaotuse või osalise tööaja toetust ja firmade langenud käibe kompensatsiooni võiks peaministri sõnul taotleda isegi rohkem, kui seda praegu tehakse. Iluteenuste osutajate ja kosmeetikute organisatsioonid on pöördunud konstitutsioonikohtusse, sest neil ei lasta töötada. Järgmisest esmaspäevast on see rangetel tingimustel osaliselt siiski võimalik. Läti majandusminister Janis Vitenbergs ütles, et nagu kaubanduses, on ka iluteenuste valdkonnas terviseministeerium koostöös majandusharu esindajatega hakanud välja töötama turvalisi lahendusi. ""Nagu nõudis ka peaminister, peab iluteenuste valdkond turvalistes oludes alustama tööd. See on tee, mida mööda peaksid minema kõik majandusharud, mille tegevus on piiratud. Me ei tea, kui kaua koroona veel kestab - kuu, kaks või kolm -, ja me peaks tagama, et majandusharud suudaks, kas või piiratud tingimustes siiski töötada,"" rääkis Vitenbergs. Piirangud on odavamaks muutnud lendamise ja majutuse, kuid kahandanud nõudlust ka Riia kesklinna üüripindade vastu. Samas on piirangud ja laustestimine vältinud suuri ja pikaajalisi seisakuid suurtes ettevõtetes, nii et Läti kaupade eksport on maailmamajanduse keerulise olukorra ajal isegi kasvanud - iseäranis teravili ja metsamaterjalid. Väiketootmise maht on aga umbes neli protsenti vähenenud. Viirus aga levib ja piiranguid leevendada ei saa, mistõttu püütakse leida teisi võimalusi, kuidas keeldude ja majanduse vahel leida parem tasakaal. Läti rahandusminister Janis Reirs ütles, et valitsus otsustas eraldada viis miljonit eurot toetust ka omavalitsustele. ""Nii saavad 33 omavalitsust toetust - need, kus on dotatsioon ja eelarve tasakaalustamisraha vähenenud rohkem kui kümnendiku võrra,"" lausus Reirs. Läti teatas juba ammu, et on valmis koroonapandeemia leevendamiseks investeerima üle kolme miljardi euro, läinud aasta lõpuks oli sellest kasutatud umbes pool. Ettenägematute kulude osa riigieelarves on mitu korda suurendatud - 27 miljonilt 300-ni ja teisipäeval teatati veel 500 miljoni lisamisest, mis teeb erandlikeks kulutusteks kokku üle 800 miljoni euro."
2021-02-16;Ratas: söögikohtade 21-ni lahti hoidmine on liiga pikk aeg ({{contentCtrl.commentsTotal}});https://www.err.ee/1608112399/ratas-soogikohtade-21-ni-lahti-hoidmine-on-liiga-pikk-aeg;"Valitsuskoalitsiooni kuuluva Keskerakonna esimees Jüri Ratas ütles, et tema hinnangul on söögikohtade kella 21-ni lahti hoidmine tänases viiruse olukorras liiga pikk aeg ning see tuleks tuua ettepoole. ""Täna me näeme, et võib olla kuni 21.00-ni ka söögikohtades. Ma arvan, et see on liiga pikk aeg. Midagi ei ole teha, aga meelelahutuses, kus on palju kontakte, seal see viirus levib ja nii me peame piirama,"" ütles Ratas ERR-ile. Ratas rääkis, et nakatumiskordaja R on liikunud 1,2 juurde ning see tuleb tuua alla ühe. ""Seda saab teha peamiselt kahe piiranguga, see on meelelahutus ja see, mis on täna teadusnõukoda pannud lauale, et peale koolivaheaega võiks jätkuda vähemalt üks nädal distantsõpet. Nii, et ma arvan, et need otsused tuleb kiiresti ära teha, teadusnõukoja ettepanekuid toetada ja läbi selle me suudame selle R-i taas viia langusesse,"" lausus Ratas. ""Kui see R sinna jääb, siis see tähendab sulgemist kõikides kohtades. See tähendab sulgemist tervishoius, see tähendab sulgemist hariduses, majanduses ja seda me keegi ei taha,"" lisas Ratas veel. Peaminister Kaja Kallas (RE) kirjutas sotsiaalmeedias, et arutelud piirangute teemal jätkuvad valitsuses neljapäeval. ""Meie ühine eesmärk on hoida tervishoiusüsteem toimivana ja majandus võimalikult lahti, kuid selleks peavad kõik inimesed võtma olukorda tõsiselt ja aitama viiruse leviku peatamisele kaasa. Ma panen teile kõigile südamele, et läheneval koolivaheajal ja Vabariigi aastapäeval püsiksite rohkem kodus ja vähendaksite teiste inimestega kokkupuuteid, peseksite käsi ja kannaksite maski, et teisi ning oma lähedasi kaitsta,"" kirjutas Kallas."
2021-02-16;Läti lisab eelarves koroonakriisi kuludeks veel 500 miljonit eurot ({{contentCtrl.commentsTotal}});https://www.err.ee/1608111535/lati-lisab-eelarves-koroonakriisi-kuludeks-veel-500-miljonit-eurot;Läti suurendab ettenägematuteks kulutusteks mineva raha hulka selle aasta riigieelarves veel 500 miljoni euro võrra ning kokku ulatub see nüüd üle 800 miljoni euro. Algselt oli 2021. aasta eelarves ettenägematuteks kuludeks kavandatud vaid 26,73 miljonit eurot, kuid jaanuaris viis rahandusministeerium valitsuskabinetti ettepaneku seda summat 300 miljoni euro võrra kasvatada.  Teisipäeval esitab ministeerium valitsusele juba uue ettepaneku, millega lisatakse veel 500 miljonit eurot, mis teeb kokku 826,73 miljonit eurot. Rahandusministeeriumi selgitusel on 15. veebruari seisuga varem eelarves ette nähtud ettenägematute kulutuste rahast järel vaid 164,66 miljonit eurot ja ette võib näha enam kui saja miljoni euro suurust defitsiiti. 500 miljoni euro lisamisega suureneb vastavalt ka riigi konsolideeritud eelarve puudujääk Lätis on juba kolmandat kuud väga karmid piirangud, suletud on kõik söögikohad ja piiratud teenindusasutuste tegevus. Täiesti on keelatud igasugune meelelahutus ja huvitegevused.
2021-02-16;Huko Aaspõllu: koroona raames ei peaks asjatult raha raiskama ({{contentCtrl.commentsTotal}});https://www.err.ee/1608111466/huko-aaspollu-koroona-raames-ei-peaks-asjatult-raha-raiskama;Kuigi koroona on põhjustanud laia majanduslikku kahju, ei ole siiski mõtet majanduse toetamise raames riigi raha asjatult laiali jagada, sedastab Huko Aaspõllu Vikerraadio päevakommentaaris. Esmaspäeval teatas rahandusministeerium, et möödunud aastal jäi Eesti riigieelarve miinusesse ligi 1,5 miljardi euroga. See on üle tuhande euro iga Eesti elaniku kohta - summa, mis tuli võtta nii reservidest kui ka laenata. Koroonaolukorras arusaadav. Eks on vaja meetmeid, et majandust elus hoida. Siiski ei tähenda see, et on mõistlik rallit samamoodi edasi sõita. Tegelikult oleks uuel valitsusel mõistlik pisut rohkem valida, kuhu raha paigutada. Siinkohal ma ei taha öelda, et kõik koroonatoetused on mõttetud, aga välja käidud meetmetes tundub palju asjatut olevat. Näiteks 50 miljonit eurot vesiniku terviktehnoloogia kasutuselevõtu arendamiseks. Tean, et vesiniku kütusena kasutamine näib olevat üdini positiivne roheline tulevikutehnoloogia. Ka koalitsioonileping näeb ette, et seda võiks arendada. Aga reaalsus on, et see tehnoloogia ei ole lähedalgi reaalsele kasutamisele. Viimati plaanis Taavi Aas minna Saksamaale vesinikrongi vaatama. See oleks peamine realistlik koht, kus võiks vesinikku üldse kasutada. Selle efektiivseks ja kulutõhusaks tootmiseks, ladustamiseks ja kasutamiseks puudub aga adekvaatne lahendus, mida ei ole ka lähiajal tulemas. Toodetud energiat on vesiniku asemel mõistlik näiteks akudesse salvestada ja sõidukitel liikuda elektri jõul. Kindlasti võib igasuguseid asju uurida ja arendada, kuid tahes-tahtmata jääb mulje, et plaanitud 50 miljonit eurot ei anna meile ühiskonnana suurt midagi tagasi. Siiski kõlab vesinikustrateegia uhkelt ja roheliselt. Kellele ja millistel alustel see raha läheb, seda veel ei tea. Muidugi on Euroopa Komisjoni kooskõlastust ootavates kriisimeetmetes igasugust rohetoetust veel kõvasti. Mõistlikest asjadest näiteks majade soojustamise toetamine. Kuid ka ebamõistlikku kraami lisaks vesinikule. 34 miljonit eurot Rohuküla raudtee ehitamiseks, mis on mingil hämaral põhjusel alljaotuse säästlik transport all. Rongide sõitmine Rohukülla või trassil kuskile poolele teele ei ole selgelt säästlik. Sinna raudtee ehitamine ei ole kuidagi loodust säästev. Rääkimata sellest, et inimesed ei sõida massiliselt selle rongiga, see ei tasu ennast kuidagi ära ja maksumaksja peab igavesti üleval pidama raudteejuppi, mida reaalselt vaja ei ole. Siiski on Rohuküla värk selgelt poliitiline. Riigikogu eelmises koosseisus kuulus Haapsalu raudtee toetusrühma üle poole riigikogu liikmetest. Praegu 28 rahvasaadikut. Toetamas asja, mida ei ole tegelikult vaja. Sama hästi võiks ju rääkida raudtee ehitamisest Paidesse või Põltsamaale, aga õnneks seda keegi ette ei võta. Omaette teema on uue valitsuse otsus hakata ka turismiettevõtteid rahaliselt toetama. Küll arvestades kõiki kohti, kuhu raha paigutatakse, siis suhteliselt piiratult – näiteks majanduse taaselavdamise rahastust on ette nähtud nõks üle 17 miljoni euro. Ma ei ole kuigi kindel, et see on väga mõistlik samm. Selge, et turismisektoril on raske. Ja mitte neist tulenevatel põhjustel. Koroonaolukord on nagu noaga suure osa käibest ära lõiganud. Ei tundu aus ega õiglane. Eriti siis, kui sa oled mõne sellise ettevõtte omanik või töötaja. Aga me ei tohiks hakata ühiskonnana ettevõtjate äririske lihtsalt mingisuguse solidaarsuse põhjendusel kinni maksma. Ei ole väga eestilik lahendus, et ühiskond maksab kahjumi kinni, aga kasum jääb ettevõtjale. Ühiskondlikult võiks nui neljaks üritada elus hoida asju, mis lagunedes võiksid märgatavalt negatiivsemat mõju avaldada. Enne kriisi oli turismisektor teistest madalamate palkade ja madalama lisandväärtusega. Ei ole asi, mida nui neljaks tuleks jätkata. Lisaks, kui näiteks mõni hotell pankrotti läheb ja pangad hoone müüki panevad, siis maja jääb ju alles. Selle uuel omanikul on tulevikus, kui piirid taas avanevad ja turism taastub, kapitalikulu osakaal madalam. Ehk saaks siis tubasid odavamalt müüa, rohkem kasumit teenida või kõrgemat palka maksta. Pealegi, kui turismisektoris varem töötanud inimene on töö kadudes endale vahepeal mõne muu ameti leidnud, on võimalik ta ju hiljem tagasi palgata. Kui ta uus amet vanast etem ei ole. Ja kui on, siis oleme tervikuna niigi võitnud. Ja küll leiab kellegi teise. Saan aru, et turismisektori eritoetuseta jätmine kõlaks kõigile selles sektoris ebaõiglasena, kuid oleks ühiskondlikult mõistlik. Taas – eelmine aasta oli meie eelarve miinuses enam kui tuhande euroga Eesti inimese kohta. Jah, meie majandust on koroona tingimustes mõistlik toetada. Aga ebamõistlikud rahapaigutused mitte ainult ei pruugi olla asjatu raiskamine, vaid võivad ka pikemaajaliselt negatiivset mõju omada. Kõiki Vikerraadio päevakommentaare on võimalik kuulata Vikerraadio päevakommentaaride lehelt. ERR.ee võtab arvamusartikleid ja lugejakirju vastu aadressil arvamus@err.ee. Õigus otsustada artikli või lugejakirja avaldamise üle on toimetusel. Artikli kommentaariumist eemaldatakse autori isikut ründavad ja/või teemavälised, ropud, libainfot sisaldavad jmt kommentaarid.
2021-02-16;Saksamaa hakkab pakkuma tasuta antigeeniteste ({{contentCtrl.commentsTotal}});https://www.err.ee/1608111523/saksamaa-hakkab-pakkuma-tasuta-antigeeniteste;"Saksamaa tervishoiuministri Jens Spahni sõnul pakub riik alates esimesest märtsist kõikidele kodanikele tasuta koroonaviiruse antigeeniteste. ""Alates 1. märtsist saavad koolitatud töötajad kõiki kodanikke tasuta testida,"" ütles Spahn. Saksamaa ajalehe Bildi teatel saab antigeeniteste teha apteekides, arstide ja hambaarstide kabinettides, aga ka koroonaviiruse vaktsineerimiskeskustes. Erinevalt PCR-testidest (polümeraasi ahelreaktsioon), mida tuleb analüüsida laboris, saab antigeenitesti teha inimese süljest ja testimiskohas. Testi tulemus selgub 30 minuti jooksul ja seega saavad inimesed tulemuse teada juba kohapeal. See muudab paljude inimeste testimise lihtsamaks ja kiiremaks. Siiski on antigeenitestid koroonaviiruse tuvastamisel vähem usaldusväärsed kui PCR-testid. ""Kodus tehtavate antigeenitestide eest peavad inimesed maksma ühe euro,"" teatas Saksamaa meedia. Antigeenitestid võivad mängida olulist rolli, kuna Saksamaa plaanib uuesti avada koolid ja teised avalikud asutused. Saksamaa kantsleri Angela Merkeli valitsus leppis eelmisel nädalal kokku piirangute jätkamises vähemalt 7. märtsini. Siiski koolide uuesti avamise otsustamine jäeti liidumaade tasandile. Saksimaa koolid taasavati osadele õpilastele sel esmaspäeval, enamik liidumaid plaanib Saksimaa eeskuju järgida 22. veebruaril. Robert Kochi instituudi andmetel registreeriti Saksamaal teisipäeval 3856 uut koroonaviirusega haigestumist ja nakkuse pärast suri 528 inimest."
2021-02-16;New Yorgi kuberneri süüdistatakse koroonasurmade varjamises ({{contentCtrl.commentsTotal}});https://www.err.ee/1608111370/new-yorgi-kuberneri-suudistatakse-koroonasurmade-varjamises;"USA osariigi New Yorgi kuberner Andrew Cuomo seisab silmitsi üha süvenevate süüdistustega, et ta varjas tegelikku koroonaviirusest tingitud hukkunute arvu hooldekodudes. Cuomo administratsioon vähendas kuude kaupa avalikustatud surmajuhtumite koguarvu osariigi hooldekodude elanike hulgas. Nüüd on see arv 15 000, varem teatas kuberneri büroo 8500 surmast. New Yorgi hooldekodudes elab ligi 90 000 inimest ja uute andmete kohaselt suri neist koroonaviiruse pärast umbes seitsmendik, teatas ABC News. Suurem hukkunute arv New Yorgi osariigi hooldekodudes avaldati ainult mõni tund pärast peaprokuröri Letitia Jamesi esitatud aruannet, milles uuriti Cuomo administratsiooni suutmatust kaasata ametliku statistikasse surnud hooldekodude elanikke. Uued andmed toetasid Associated Pressi eelmise kuu uurimistulemusi, mille kohaselt New Yorgi osariik võis koroonaviirusest tingitud surmajuhtumeid alahinnata tuhandete kaupa. Hooldekodude elanike sugulased soovivad teada, miks Cuomo ja tema juhitav osariik ei teinud rohkem hooldekodude elanike eraldamiseks, mille käigus nakatunud oleks pandud välihaiglatesse. ""Cuomo ei teadnud, mida ta tegi, või ta ei hoolinud sellest,"" ütles Debra Diehl, kelle isa suri eelmisel aastal koroonaviiruse tõttu ühes New Yorgi osariigi hooldekodus. Fordhami ülikooli politoloogi Christina Greeri sõnul seavad hiljutised suuremate koroonaviirusest tingitud surmade arvu avalikustamised küsimärgi alla Cuomo administratsiooni usaldusväärsuse. ""Kas saame usaldada kubernerbüroost välja tulevaid uudiseid? Kas me saame usaldada teda ka näiteks koolide osas?"" küsis Greer. Sel nädalal ilmnesid uued üksikasjad, miks teatud New Yorgi hooldekodude andmeid hoiti saladuses, kuigi nende nägemist taotlesid osariigi seadusandjad. ""Andmed hilinesid, kuna ametnikud olid mures, et Trumpi administratsiooni juhitud justiitsministeerium kasutab andmeid meie vastu,"" ütles Cuomo nõunik Melissa DeRosa. Cuomo sõnul on tema vastane kriitika poliitiline ja tuhandete hooldekodude elanike surmasid on alati osariigis arvestatud. ""Surid haiglas, surid hooldekodudes - nad surid,"" ütles Cuomo 29. jaanuaril Cuomo on varasemalt teatanud, et kandideerib New Yorgi kuberneriks uuesti 2022. aastal. Viimastel nädalatel on teda kritiseerima hakanud aga tema enda demokraatliku partei liikmed. ""Kuberneri tegevuse läbipaistvuse puudumine, mis on seotud tema administratsiooni hooldekodude tegevusega on vastuvõetamatu,"" ütles New Yorgi osariigi senaator John Mannion. Cuomo kirjutas eelmisel aastal ennast kiitva raamatu koroonaviirusest tingitud kriisi juhtimisest. ""Sa näitad mulle inimest, kes ei kontrolli ja ma näitan sulle siis inimest, kes tõenäoliselt pole eriti edukas,"" kirjutas Cuomo raamatus."
2021-02-16;AirBalticu tegevjuht: lennufirma vajab riigilt täiendavat tuge ({{contentCtrl.commentsTotal}});https://www.err.ee/1608111229/airbalticu-tegevjuht-lennufirma-vajab-riigilt-taiendavat-tuge;"Läti riikliku lennufirma airBalticu tegevjuht Martin Gauss teatas, et lähikuudel peab lennufirma täiendava abi saamiseks pöörduma riigi poole. Transpordiminister Talis Linkaits kinnitas, et valitsus on valmis airBalticut aitama, kui lennufirma pöördub nende poole toetuse saamiseks, teatas Läti rahvusringhääling LSM. ""Valitsus on teadlik airBalticu tõsisest, süsteemsest tähtsusest, et tagada Läti ühenduvus maailmaga. Seda me tunnistame iga kord, kui otsustame riikidevaheliste liikumispiirangute üle. Ja ma arvan, et valitsus kaalub tõsiselt airBalticule abi andmist,"" ütles Linkaits. Linkaitsi sõnul on reisijate vedu riikide vahel endiselt kõigi aegade madalamal tasemel. Lisaks on Läti kehtestanud mõned koroonaviirusest tingitud piirangud, mida teistes riikides pole ja mis piiravad veelgi riigi lennundussektorit. Läti transpordiministri sõnul töötab airBalticus üle 1100 inimese. "
2021-02-16;Aro Velmet: koroonapandeemias ei ole kõik inimesed kunagi ühtviisi vabad ({{contentCtrl.commentsTotal}});https://www.err.ee/1608111271/aro-velmet-koroonapandeemias-ei-ole-koik-inimesed-kunagi-uhtviisi-vabad;"Tõusvate nakatumisnäitajate taustal on Eestis tekkinud taas diskussioon ""viirusega koos elamise"" üle. Stressi tekitab seegi, kui otsustajad ei suuda piiranguid korralikult põhjendada või käituvad ise oma instruktsioonidele vastupidiselt, kirjutab Aro Velmet. Kas riik peaks karmistama liikumispiiranguid ja asutuste lahtiolekuaegasid? Kas majandus peab vastu karmimatele rahvatervisemeetmetele? Selliste küsimuste avalikkuses läbiarutamine on vajalik, sest nagu õiguskantsler Ülle Madise ja nii mõnigi ajakirjanik on meelde tuletanud, võib ühe põhiõiguse – tervise – kaitsmine praegu tähendada teiste põhiõiguste, näiteks vaba liikumise piiramist. Nende otsuste tegemisel ei ole ainuõigeid valikuid, vaid kaaluda tuleb teineteist välistavaid väärtusi. Ent lisaks võistlevatele väärtustele peavad need arutelud arvestama ka empiirilise tegelikkusega. Seda arvestamata võib reaalsete lahenduste asemel jõuda soovmõtlemisse. Järgnevalt kaardistan epidemioloogide, sotsioloogide ja rahvaterviseajaloolaste toel mõningad laiemalt levinud eksiarvamused nn mittefarmatseutiliste meetmete (rahvakeeli ""piirangute"") kohta, mille vältimine aitaks paremini mõista otsustajate ees seisvaid dilemmasid. See on peaminister Kaja Kallase keskne argument nakatumise tõusu seletamisel: riigi kehtestatud nõuded on küll adekvaatsed, aga ""inimesed ei käitu vastutustundlikult."" Võti viiruse leviku peatamisel on selle loogika järgi iga üksikisiku enda tugevas selgroos. Siin tekib aga kaks põhimõttelist probleemi. Kaugeltki mitte kõigil inimestel ei ole ühtviisi lihtne kodus püsida, kontakte vähendada ja maski kanda. Õpetajad, poemüüjad ja haiglatöötajad peavad iga päev kohtuma kümnete või sadade potentsiaalsete viirusekandjatega, sõltumata sellest, kui vastutustundlikult nad oma kontakte vähendada püüavad. Kui inimene juhtub töötama asutuses, mille juht nõuab töötajatelt ""tagumikutunde"", ""ei usu"" maskidesse või ei raatsi teha korralikku distantseerumisplaani, siis ei ole isikliku vastutustundega suurt midagi peale hakata. Kuna inimesed ei saa paljusid oma käike täielikult kontrollida, sestap ei peaks jätma seda ka täielikult nende ülesandeks. Teine probleem on asjaolu, et üksikisiku valikud mõjutavad paratamatult ka kõrvalseisjaid. Poekülastaja, kes maski ei kanna, ei väljenda sellega lihtsalt enda eelistust, vaid ohustab poetöötajaid, kellel ei ole vabadust töölt lahkuda või külastajat ukse taha saata. Liberaalse partei juht võiks mäletada John Stuart Milli kahjuprintsiipi: minu vabadus lõpeb seal, kus see kahjustab kedagi teist. Just seetõttu on rahvatervis üks selgemalt riigi vastutusalas olevaid valdkondi. Seepärast on maanteedel kiirusepiirangud ja ametikohtades töötervishoiunõuded. Asjaolu, et paljud varem ohutud tegevused kätkevad nüüd endas terviseriske, ei tähenda, et Milli kahjuprintsiip siin ei kehtiks. Põhilise alternatiivina indiviidi vastutusele on meedias keskendutud rangetele piirangutele: asutuste sulgemine, kaugõpe, piirikarantiinid jne. Tõsi, kontrollimatu levikuga olukorras – nagu Iirimaal või Leedus detsembris – võivad sellised meetmed olla haiglasüsteemi kollapsi vältimiseks paratamatud. Üldiselt on aga võimalik teha ära palju asju, mis aitavad terviseriske maandada, aga ei hõlma endas laussulgemist. Näiteks on USA-s tehtud uuringud näidanud, et koolides on võimalik viiruse levikurisk viia miinimumini õigete ettevaatusmeetmete tarvitamisel. See tähendab, et peaaegu kõigil õpilastel on maskid, klassikomplektid on väikesed ja ei puutu omavahel kokku, klassiruumides ollakse distantseeritud, klassiruume tuulutatakse vahetundide ajal. Kodukontoris töötamine on üks tõhusamaid meetmeid viiruse leviku vähendamisel. Soomes töötas kevadise eriolukorra ajal kodust 59 protsenti inimestest. Sarnase majanduse struktuuriga Eestis oli see number kaks korda väiksem – 30 protsenti. Ilmselgelt on siin ruumi areneda. Laiemalt võikski üheks riigi eesmärgiks olla juba kehtivate reeglite jõustamine: kontrollida, et tööandjad ka päriselt oma töötajate ja klientide tervise eest hoolitsevad. Tagumikutundidesse uskuva tööandja distsiplineerimine on kahtlemata parem lahendus kui vastutustundliku restoranipidaja pankrotti ajamine. Siin on vaid üks ""aga"": taolised meetmed nõuavad küllaltki pikka ettevalmistust, mistõttu saab neid rakendada siis, kui viiruse levik kogukonnas on pigem madal. Meie oleme sellest punktist paraku ilmselt möödas. Õiguskantsler on väitnud, et me peaksime piirangutel lähtuma eeskätt tervishoiusüsteemi suutlikkusest,  mitte üldisest nakatumisnäitajast – nakatuda võivad ju ka noored, kes tõenäoliselt haiglasse ei satu. Siin kohtuvad kolm eksiarusaama. Esiteks nakatavad aktiivselt liikuvad noored omakorda vanemaid, kelle riskid on palju suuremad. Teiseks peegeldab hospitaliseeritute arv alati umbes kaks-kolm nädalat vana pilti nakatumisest: viiruse saamisest sümptomite tekkimiseni läheb umbes viis-kuus päeva ja haiglaravi vajatakse üldiselt 10-12 päeva jooksul pärast diagnoosi. Kahe-kolme nädalaga võib juhtuda aga palju, sest (ja seda kolmandaks) nakkushaigused levivad eksponentsiaalselt, mitte lineaarselt. Kui näiteks viiruse nakatumiskordaja on 1,2 (millele see praegu Eestis läheneb), siis kahekordistub nakatumiste arv umbes 17 päevaga. Võrdluseks võime kujutada ette tennisemängijat, kes servib oma vastasele igas minutis kaks korda rohkem palle. Kui alustades servitakse neli palli minutis, tundub mäng hästi hallatav. Järgmisel minutil servitakse kaheksa palli, siis 16 ja siis 32. Sellega saab veel hakkama. Aga järgmisel minutil tuleb juba 64 palli ja seejärel 128 pallist koosnev valang. Parim hetk time out'i palumiseks ei ole kindlasti siis, kui su suunas lendab 64 palli minutis. Eesti on aga sellel joonel balansseerinud juba kuu aega. Seetõttu – eriti olukorras, kus viirus on juba laialt levinud – tuleb tegutseda kiiresti. Peaminister Kallas viitas intervjuus Eesti Päevalehele, et lisaks viirusest põhjustatud tervisekahjudele tuleb silmas pidada ka majanduslanguses kannatavaid ""nähtamatuid ohvreid"". Ent kõige suuremat põntsu majandusele ei pane mitte piirangud, vaid viiruse kontrollimatu levik. Uuringud on näidanud, et mitmel pool maailmas vähendasid inimesed oma käike juba enne seda, kui riigid liikumiskeelud kehtestasid. See on loogiline: keegi ei taha haigeks jääda. Kontrollimatu levikuga olukorras, kus haiglasüsteemid on ülekoormatud ja suur hulk töötajaid haiged, eneseisolatsioonis, lähedaste eest hoolitsemas või viiruse hirmus kodus, ei saa samuti rääkida hästi töötavast majandusest. Sestap on paljud majandusteadlased järeldanud, et efektiivsed meetmed mitte ei haava, vaid aitavad majandust, sest nii jõutakse kiiremini olukorda, kus inimesed saavad rahulikult tööl käia, ning kus ka ettevaatlikud inimesed tahavad uuesti restorani ja kinno minna. Indrek Kiisler leiab oma arvamusloos, et koolide sulgemisel pole mõtet, sest isegi kui need ajutiselt nakatumisi vähendavad, siis ""nakatumine kasvab taas kohe, kui lapsed koolipinki tagasi lubada. Ning jälle oleme mõne nädalaga seal, kus alustasime."" Selle loogika põhjal võiks ka väita, et nädalavahetusel puhkamisel pole mõtet, sest järgmisel esmaspäeval tuleb jälle tööle hakata. Ülekoormatud õdedel ja arstidel on abi ka ajutisest leevendusest. Lisaks aitab nakatumiste alla surumine osta aega põhjalikumat ettevalmistust nõudvate, aga vähem häirivate meetmete – näiteks laialdase kaugtöö – rakendamiseks. Pidagem ka meeles, et ""ajutine leevendus"" tähendab praegu hoopis midagi muud, kui kolm-neli kuud tagasi. Toona me veel ei teadnud, kas ja millal saavad valmis elupäästvad vaktsiinid. Nüüd me teame, et märtsis peaks jõudma Eestisse piisavalt vaktsiine, et pookida umbes 80 000 inimest. Järgnevatel kuudel peaksid tarned ainult suurenema. ""Ajutine leevendus"" võib tähendada tuhandete eesliinitöötajate ja kõrgema riskiga inimeste jaoks haiglasse sattumise või suremise asemel kerge nohu saamist. See ei ole tühine erinevus. See on olnud peaminister Kaja Kallase üks põhilisi argumente uute piirangute kehtestamisel kõhklemiseks. Sellele on ammendavalt vastanud Postimehes psühholoog Kenn Konstabel, kes juhib tähelepanu, et uute käitumismallidega harjutakse, mida rutiinsemaks need muutuvad. Stress ja väsimus tekivad aga ohutundest haigestumise ees, eriti ametites, nagu õpetamine või haiglatöö, kus iga päev tõepoolest võetaksegi tõsiseid riske. Stressi tekitab seegi, kui otsustajad ei suuda piiranguid korralikult põhjendada või käituvad ise oma instruktsioonidele vastupidiselt. Kaja Kallas ""ei ole lõpuni näinud tõendusmaterjali, milline on piirangute ja tulemuste otsene seos."" See on kummaline, sest mittefarmatseutilised meetmed on ühed vanimad ja põhjalikumalt uuritud rahvaterviserelvad. Nende toimemehhanisme (näiteks, et kontaktide vähendamine vähendab viiruse võimalusi ühelt inimeselt teisele kanduda) on uuritud nii laborites kui ka reaalelutingimustes. Nende efektiivsusest praeguses pandeemias on avaldatud artikleid Nature'is ja juhtivates meditsiiniajakirjades The Lancet ja British Medical Journal. Tõsi, väga keeruline on näidata raudkindlaid seoseid stiilis ""nii mitme nädala pikkune liikumiskeeld vähendab nakatumist nii mitu protsenti"". Seda seepärast, et päriselu on üüratult kompleksne. Viiruste käitumist mõjutab lisaks piirangutele viiruse enda bioloogia, ilm, inimeste isiklikud valikud ja suur hulk juhuseid. Ent mõttetu on võrrelda piirangute kehtestamist mingi fantaasiamaailmaga, kus meie valduses on tulevikku näitav ajamasin. Üle saja aasta rahvaterviseuuringuid ja praktikat näitavad, et need meetmed töötavad. Me võime jääda perfektseid lahendusi ootama, aga haigestunutel on neist vähe abi. Viimaks: see on olnud valitsuse keskne sõnum sügisest alates. Poliitretoorikana on see kahtlemata geniaalne – kellele ei meeldiks avatus ja vabadus –, kuid sisuliselt eirab asjaolu, et koroonapandeemias ei ole kõik inimesed kunagi ühtviisi vabad. Me oleme samas tormis, aga erinevates paatides. Mina õpetan tudengeid juba möödunud kevadest saati kodukontorist, tellin toitu koju ja ei muretse krooniliste haiguste pärast. Ent iga päev kooli sõitvatel õpetajatel, poemüüjatel, arstidel, politseinikel jt eesliinitöötajatel ei ole neid privileege. Nende risk kasvab iga päevaga, mil me nakatumise kasvule reageerimata jätame. Eesti elu ei ole avatud ka nende vanemate inimeste jaoks, kes teavad, et nende risk koroonaviirusesse surra on ülikoolilõpetaja omast 220 korda kõrgem ja seetõttu ei käi praegu kontserdil ja restoranis, olgugi, et neid ei ole ametlikult suletud. Paljudel ei ole rahalist puhvrit, et vältida ühistransporti, tellida toitu koju või juhtida kättemaksu kartmata tähelepanu oma ülemuse maski- või kodutööfoobiale. Väita, et viirust piiravate meetmete vältimine hoiab Eesti elu avatuna, on parimal juhul privileegipimedus ja halvimal juhul tunnistamine, et meil loevad vaid nende inimeste elud, kes on noored, terved ja rahaliselt kindlustatud."
2021-02-16;Ööpäevaga lisandus 622 koroonapositiivset, suri seitse inimest ({{contentCtrl.commentsTotal}});https://www.err.ee/1608111061/oopaevaga-lisandus-622-koroonapositiivset-suri-seitse-inimest;Viimase ööpäeva jooksul analüüsiti Eestis 5702 koroonaviiruse testi, neist esmaseid positiivseid teste oli 622 ehk 10,9 protsenti testide koguarvust. Suri seitse inimest. Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 374 inimesel. 262 uutest Harjumaa haigusjuhtudest on Tallinnas. Ida-Virumaale lisandus 73, Tartumaale 32, Saaremaale 26, Pärnumaale 20 ja Viljandimaale 19 uut positiivset testi. Rapla- ja Võrumaale lisandus 14, Järvamaale 12, Lääne-Virumaale 10, Hiiumaale seitse, Valgamaale kuus, Jõgevamaale viis, Põlva- ja Läänemaale kolm nakkusjuhtu. Nelja positiivse testitulemuse saanul puudus rahvastikuregistris märgitud elukoht. Viimase 14 päeva haigestumus 100 000 inimese kohta on 637,6 ning esmaste positiivsete tulemuste osakaal tehtud testide koguarvust 12,2 protsenti. Ööpäeva jooksul suri seitse koroonaviirusega nakatunud inimest – 96-aastane naine, 89-aastane mees, 88-aastane naine, 81-aastane naine, 79-aastane naine, 68-aastane mees ja 67-aastane mees. Kokku on Eestis surnud 508 koroonaviirusega nakatunud inimest. Ööpäeva jooksul avati haiglates uusi COVID-19 haigusjuhtumeid kokku 60, haiglaravi vajab 492 patsienti. Ka päev varem oli haiglaravil 492 patsienti. Koroonaviiruse vastu on vaktsineerimisi tehtud 46 740 inimesele, kaks doosi on saanud 22 573 inimest.
2021-02-16;Verhofstadt: Euroopa Liidu vaktsineerimisprogramm on olnud katastroof ({{contentCtrl.commentsTotal}});https://www.err.ee/1608111139/verhofstadt-euroopa-liidu-vaktsineerimisprogramm-on-olnud-katastroof;"Mõjuka Euroopa Parlamendi saadiku ja endise Belgia peaministri Guy Verhofstadti sõnul on Euroopa Liidu koroonaviiruse vastase vaktsineerimise programm olnud katastroof. Ta süüdistas selles Euroopa Komisjoni presidenti Ursula von der Leyenit. Verhofstadt süüdistas von der Leyenit koroonaviiruse epideemia drastilises pikendamises mandri-Euroopas, teatas The Times. ""See on fiasko. Kaks kuud pärast vaktsiinide kasutusele võtmist on vaktsineeritute arv Euroopas endiselt dramaatiliselt madal. Keskmiselt on ühe süsti saanud mitte rohkem kui neli protsenti Euroopa kodanikest,"" ütles Verhofstadt. Verhofstadti sõnul vihastab teda see, et kui 75 protsenti koroonavaktsiinidest toodetakse Euroopa territooriumil, siis ikkagi on ravimist suur puudujääk. ""Euroopa on vaktsiinide tootmisel maailmas juhtpositsioonil, kuid kõigis liikmesriikides on varudest puudus. Seda pole aga USA-s ja Suurbritannias. USA-s on esimese süsti saanud 10 protsenti elanikkonnast, Suurbritannias on see arv 20 protsenti,"" ütles Verhofstadt. ""Peame pidama täiendavaid läbirääkimisi vaktsiinitootjatega ja kiirendama uutele koroonavaktsiinidele tegevusloa andmist,"" lisas Verhofstadt. Samuti süüdistas Verhofstadt von der Leyenit ""diplomaatilise katastroofi korraldamises"", mille käigus on hävitatud Euroopa Liidu ja Suurbritannia vahelised suhted. Verhofstadti sõnul von der Leyeni ettepanekud Iirimaa piirikontrolli taastamiseks mürgitasid suhted Suurbritanniaga. ""Põhja-Iirimaa protokolli artikli 16 kasutamine on olnud diplomaatiline katastroof, mis hävitas mõne sekundiga enam kui kolme aasta jooksul Michel Barnieri poolt Suurbritanniaga peetud läbirääkimiste tõsiduse,"" ütles Verhofstadt."
2021-02-16;The Times: vaktsineerimine vähendab koroona levikut ja surmasid ({{contentCtrl.commentsTotal}});https://www.err.ee/1608111037/the-times-vaktsineerimine-vahendab-koroona-levikut-ja-surmasid;"Ajalehe The Timesi teatel on Suurbritannias viiendikuni inimestest jõudnud koroonaviiruse vastane vaktsineerimine juba vähendanud haiglasse sattumist, surmasid ja nakkuse levikut. Suurbritannia mitmed ametlikud uuringud on näitamas, et koroonaviiruse vastane vaktsineerimine töötab ja saab valmistuda piirangute lõdvendamiseks, teatas The Times. ""Õhus on märgata positiivseid noote ja see suurendab enesekindlust,"" ütles Suurbritannia peaminister Boris Johnson. Oxfordi ülikooli uuring näitab, et koroonavaktsineerimine vähendab viiruse levikut vähemalt kahe kolmandiku võrra. Esialgsed andmed näitavad ka, et koroonavaktsiin vähendab vanemate inimeste seas haiglasse sattumist ja surmajuhtumeid. Suurbritannia valitsuse allikad hoiatavad siiski, et andmed on esialgsed ja põhinevad suures osas Pfizer/BioNTechi koroonavaktsiini mõju mõõtmisel. Cambridge'i ülikooli professori David Spiegehalteri sõnul näitavad graafikud, et surmade arv üle 85-aastaste inimeste seas on langenud kaks korda ja samuti on surmade arv kiiresti langenud üle 75-aastaste vanusegrupi seas. ""See võib osaliselt olla tingitud vaktsiinidest, kuid veel on liiga vara, et selles täiesti kindel olla,"" ütles Spiegelhalter. Inglismaa peaarsti professor Chris Whitty sõnul koroonavaktsiinid vähendavad viiruse levikut, kuid pole veel kindel, millises ulatuses. ""Piirangute leevendamine peab ootama, kuni vaktsineerimise mõju on näha palja silmaga,"" ütles Whitty. Whitty viitas ka Iisraeli andmetele, mis näitavad, et Pfizer/BioNTechi koroonavaktsiin töötab 94 protsendi ulatuses. ""Andmed saavad selgemaks iga mööduva päevaga. Piirangute leevendamise esialgne kavand peaks saama valmis esmaspäevaks. Ministritele on juba antud andmed, mis näitavad, et vaktsineerimine vähendab viiruse levikut umbes kahe kolmandiku võrra. Siiski inimesed peavad jääma veel kannatlikuks,"" ütles Johnson. Suurbritannia valitsus plaanib 24. märtsiks koroonaviiruse vastu vaktsineerida kõik üle 50-aastased inimesed. 14. veebruaril oli Suurbritannias koroonaviiruse vastu vaktsineeritud umbes 16 miljonit inimest."
2021-02-16;Merits: me ei pääse ilma radikaalsete meetmeteta ({{contentCtrl.commentsTotal}});https://www.err.ee/1608110857/merits-me-ei-paase-ilma-radikaalsete-meetmeteta;"Ilma radikaalseid meetmeid rakendamata Eesti koroonaviiruse olukorra halvenemisest välja ei tule, ütles valitsuse teadusnõukogu liige Andres Merits. ""Selge, et praeguse trendi juures me ilma radikaalsete meetmetete siit välja ei tule,"" tõdes professor Merits teisipäeval ""Terevisioonis"". Meritsa sõnul tõuseb kindlasti lähiajal haiglasse viidavate koroonahaigete arv. ""See mis toimub järgmisel nädalal, on määratud sellega, mis tegime eelmisel nädalal. Asi läheb [järgmisel nädalal] kindlasti halvemaks,"" ütles Merits. Kommenteerides valitsuses otsustamisele tulevate uute võimalike piirangute sisu, leidis Merits, et valitsus ei pruugi rakendada korraga kõiki meetmeid, kuid tema sõnul oleks mõistlik igal juhul midagi teha. ""Ennetav reageerimine on alati kasulikum, aga seda tunduvalt raskem teha,"" tõdes professor, kommenteerides tänasele eelnenud olukorda. ""Ma ei saa öelda, et midagi otse maha magati, aga märke, mis näitasid, et asjad pöördumas halvemuse poole, ei võetud tõsiselt, vaid vaadati, et olukord normaliseerumas, mis ei olnud õige,"" rääkis ta. Meritsa sõnul on praegu üks peamisi nakatumiskohti kodud, kus inimesed puutuvad kokku võimalike nakatunutega. Aga Meritsa sõnul on ka raske öelda, kuidas sellist nakatumist oleks võimalik piirata."
2021-02-16;Austria uued koroonareeglid blokeerivad veokiliiklust Itaaliast ({{contentCtrl.commentsTotal}});https://www.err.ee/1608110824/austria-uued-koroonareeglid-blokeerivad-veokiliiklust-itaaliast;"Viini kehtestatud uued reeglid Austria-Itaalia piiril, mis järgnesid Saksamaa sammudele oma lõunapiiride sulgemisele on tekitanud hiiglaslikud liiklusummikud Brenneri kuru läbiva tee Itaalia poolel. Alates pühapäevast nõuab Austria läbi Tirooli sõitvatelt veokijuhtidelt eelnevat registreerimist ja tõendit negatiivsest viirusetestist, mis on tehtud maksimaalselt 48 tundi varem. See samm järgnes Saksamaa otsusele sulgeda oma piir Tirooliga seoses koroonaviiruse Lõuna-Aafrika tüve murettekitava levikuga. Tirool asub Itaalia ja Saksamaa vahel ning sealseid teid kasutatakse aktiivselt transiidiks. Tirooli regionaalvalitsus ütles avalduses, et Saksa piiri sulgemine ähvardab muuta Tirooli ""Euroopa autoparklaks"" ning seetõttu tuli rakendada meetmeid Brenneri kurus, et seda takistada. Uute reeglite tõttu on ummistunud põhjapoole suunduv liiklus Itaalia poolel Brenneri kurus, mida iga päev kasutavad tuhanded veokid teel Austriasse ja Saksamaale. Esmaspäeva hommikul oli Brenneri kuru Itaalia poolel moodustunud umbes 40 kilomeetri pikkune ummik, edastas Itaalia meedia. Maanteed haldav firma ütles, et põhjasuunaline liiklus on aeglustunud 40-50 veokini tunnis võrreldes 300-400 veokiga tunnis, mis saabuvad Austriast. Veokeid peatatakse Veronas, mis asub rohkem kui 200 kilomeetrit Austria piirist lõunas, et kontrollida, kas juhtidel on vajalikud dokumendid. See säästab neid sattumast ummikutesse piiri lähedal. Itaalia võimud on püstitanud ka teeäärsed koroonaviiruse testimise telgid, et aidata autojuhte."
2021-02-15;Pärnu haigla pole koolidelt vaktsineeritavate nimekirja veel saanud ({{contentCtrl.commentsTotal}});https://www.err.ee/1608110668/parnu-haigla-pole-koolidelt-vaktsineeritavate-nimekirja-veel-saanud;"Pärnu koolid on vastavalt haridusministeeriumi kirjale saatnud ära nimekirja õpetajatest ja kooli töötajatest, kes on otsustanud end koroonaviiruse vastu vaktsineerida. Vaktsineerimine pidi algama esmaspäeval, aga Pärnu haigla pole veel saanud vaktsineeritavate nimekirja ja vaktsiin on tellimata. ""Aktuaalne kaamera"" käis kahes Pärnu koolis, kus kinnitati, et nimekirjad sai saadetud 10. veebruaril, aga vaktsineerimise kohta pole pärast seda olnud midagi kuulda. 800 õpilasega Pärnu Ülejõe põhikoolis pole direktor Margus Vere andmetel ühtki koroonapositiivset õpilast ja õpetajat. Vaktsineerida soovivad paljud. ""Õpetajate soov on üsna märkimisväärne - 75 protsenti õpetajatest on soovinud ennast vaktsineerida eelisjärjekorras. Kui kogu kooli töötajaskonda võtta, siis see protsent on ligi 60 ehk 58. On ka arusaadav, sest teenindava personali hulgas on päris märkimisväärselt pensonieas inimesi, kes veel ootavad ja natukene kõhklevad,"" rääkis Veri. ""Mis meie kooli puudutab, siis tänase seisuga veel ei ole tulnud nimekirja, kes oleks oodatud vaktsineermisele. Nii et oleme omalt poolt valmis ja ootame,"" lisas ta. Ka Pärnu ühisgümnaasiumis esitati vaktsiini soovivate õpetajate nimekiri ettenähtud ajaks, aga vaktsineerimisaja kohta pole infot tulnud. ""Meil on nii, et me tegime pakkumise 57 inimesele. Kuna meie kooliperes on lisaks sellele veel need, kes on meie toitlustaja esindajad, siis täna on vastanud jah-sõna 30 inimest. Kindlasti on ka see, et kuna meie õpetajad käivad erinevates koolides tunde andmas, siis meil on alust arvata, et ka need, kes on vastanud eitavalt, võtavad siis teise kooli kaudu, on ennast sinna nimekirja pannnud,"" rääkis ühisgümnaasiumi direktor Anneli Rabbi. Ka ühisgümnaasiumis pole ühtki koroonapositiivset õpilast ega õpetajat. Pärnu haiglast öeldi, et nemad pole vaktsineeritavate nimekirja saanud ja seega on ka vaktsiin tellimata."
2021-02-15;Popov: kõige hullem on olukord praegu Lõuna-Eesti haiglates ({{contentCtrl.commentsTotal}});https://www.err.ee/1608110605/popov-koige-hullem-on-olukord-praegu-louna-eesti-haiglates;"Eestis on koroonaviirusega seoses haiglates kokku ligi 500 patsienti, mida on peetud kriitiliseks piiriks. Lääne-Tallinna keskhaigla juht Arkadi Popov ütles, et kõige hullem on olukord Lõuna-Eesti haiglates. Popov tõdes, et viimaste päevade koroonaviiruse nakatumismäära kasvuga tõuseb ka haiglajõu vajadus. ""Statistika järgi on voodihõive kõige kõrgem täna lõuna meditsiinistaabi haiglates, kus on see praktiliselt 83 protsenti. Põhja regioonis ei ole olukord nii kriitiline ja siin on keskmine voodihõive 60 protsendi ringis. Täna võime öelda, et kõige hullem olukord haiglaravi osas on just lõunas, aga seetõttu, kuna seal on tekkinud teatud haiglasisesed nakatumise kolded,"" lisas Popov. Plaanilise ravi piiramine oleneb sellest, kus haiglas nakatumine üle kriitilise piiri tõuseb. ""Kui me täna näeme, et regionaalhaiglates, kolmanda etapi haiglates ja ka keskhaiglates on veel piisavalt vabu kohti patsientide raviks, siis me võime olla kindlad, et seal toimub plaanilise ravi osutamine samas mahus nagu on toimus ka viimase paari kuu jooksul. Seal täiendavat langust ei ole,"" rääkis Popov. ""Aga täna näeme, et 100-protsendiline täituvus on just üldhaiglates, maakonnahaiglates, kus tekkisid lokaalsed puhangud ja see on väga konkreetselt seotud konkreetse haiglaga. Kui haigla on suhteliselt väikeste mahtudega, siis ma loodan, et see ei avalda väga suurt regionaalset efekti,"" lisas ta. Lääne-Tallinna keskhaiglas on Popovi sõnul praegu rahulik - kui haigla maksimaalne voodikohtade arv koroonapatsientidele on 85, siis esmaspäeva hommiku seisuga oli sees 48 patsienti. LTK-s on olnud kõige suurem koroonapatsientide arv korraga üle 80. ""Praktiliselt 100-protseniline voodihõive on olnud vahepeal, aga täna saame hingata natukene,"" ütles ta. Popovi hinnangul on regionaalsed piirangud viiruse leviku tõkestamiseks toiminud ning ka praegu tuleks kiiresti midagi ette võtta, sest koos nakatumiste juurdekasvuga ootab nädala pärast senisest veel suurem haiglaravi vajadus."
2021-02-15;Õpetajate laialdasem vaktsineerimine jääb järgmisse nädalasse ({{contentCtrl.commentsTotal}});https://www.err.ee/1608110563/opetajate-laialdasem-vaktsineerimine-jaab-jargmisse-nadalasse;"Esmaspäeval pidi algama õpetajate vaktsineerimine, aga Eestis ühe suurema nakatumisriskiga piirkonnas Lasnamäel ei tea koolijuhid siiani, kuhu ja millal peaksid õpetajad süsti saama minema. Õpetajate vaktsineerimine on jäetud haiglate hooleks, kel on praegu käed-jalad tööd täis apteekrite ja hambaarstide vaktsineerimisega. Esmaspäevast algab Eestis õpetajate vaktsineerimine, aga erinevalt oma Tartu, Paide või Põltsamaa kolleegidest pealinna õpetajad ei tea, millal nad süstima pääsevad, vahendas ""Aktuaalne kaamera"". ""Nii palju on teada praegu, et kas tulevad kohale või õpetajad lähevad vaktsineerimiskeskusse,"" rääkis Läänemere gümnaasiumi direktor Deniss Prestnetsov. Temale on teada info, et tema kooli õpetajad saavad vaktsineerima minna lähimasse haiglasse. Läänemere gümnaasiumi 105 töötajast 30 protsenti sooviks end koroonaviiruse vastu valktsineerida, teist sama palju on haiguse läbi põdenud. ""Koolides on see protsent väga erinev, mõnes koolis see võib olla 10-11 protsenti, mõnes koolis on see 90 ja enam protsenti,"" rääkis Tallinna linnapea Mihhail Kõlvart sellest, kui paljud linna õpetajad end vaktsineerida soovivad. Tallinna haiglad said pühapäeva õhtul koolide nimekirjad ja esmaspäeval hakkasid haiglad vaktsineerimist kavandama. Näiteks Ida-Tallinna keskhaigla nimekirjas on 1364 haridustöötajat 22 õppeasutusest. ""Me teame, et haiglad on ülekoormatud, vaktsineerimisprotsess võtab väga palju ressurssi, sest paralleelselt käivad teiste sihtrühmade vaktsineerimised. Ma arvan, et õige aus vastus on see, et haiglad selle ressursiga ja lähtuvalt sellest mahust lihtsalt ei saa hakkama,"" ütles linnapea. Kõlvarti sõnul puudub vaktsineerimise korraldajatel arusaam, kui mahuka ja keerulise protsessiga on tegemist ja seetõttu soovis pealinn algusest peale, et vaktsineerimine toimuks koolides. Esimesed AstraZeneca vaktsiinid jõudsid Eestisse 7. veebruaril ja et osa neist doosidest antakse õpetajatele, otsustati eelmisel nädalal. Sotsiaalministeeriumi tervishoiuvõrgu juhi Heli Paluste hinnangul ei ole vaktsineerimise planeerimisprotsess liiga pikk olnud. ""Eelmisel nädalal arutasime jaotuskava ja tänase seisuga võiks öelda, et juba 40 protsenti sellest AstraZeneca vaktsiinist, mis on saabunud, on kas juba kohal või teel vaktsineerijate juurde. Nädala jooksul lähevad järgmised doosid, nii et ma arvan, et meie tempo on väga hea,"" rääkis Paluste. Kuigi koolides on meditsiiniõed ametis, langes Paluste sõnul valik haiglate kasuks praktilistel põhjustel. ""Oleme pidanud siiski vajalikuks, et selle vaktsineerimise juures viibiks siiski ka arst. See on üks põhjus. Paljudel koolitervise osutajatel oleks see kohustus eeldanud teatud infotehnoloogilisi muudatusi, mis omakorda võtab lisaaega ja -raha,"" selgitas Paluste. Põhiline õpetajate vaktsineerimine jääb Paluste sõnul uude nädalasse."
2021-02-15;Kersna: õpiraskustega laste arv on kaugõppel kahekordistunud ({{contentCtrl.commentsTotal}});https://www.err.ee/1608109960/kersna-opiraskustega-laste-arv-on-kaugoppel-kahekordistunud;"Haridusminister Liina Kersna ei kiirusta koole kaugõppele saatma, sest see viiks küll nakatumisnäidu korraks alla, ent viirus ei kaoks ikka kuhugi. Pealegi on oluline silmas pidada kõrvalmõjusid, nagu õpiraskuste järsk süvenemine. Liina Kersna möönab, et viiruslik olukord on tõsine, kuid ei kiirusta esimesena koolimaju sulgema. Probleemid on inimeste käitumises ja tunnetusliku ohutaseme languses, nagu näitavad uuringud. ""40 protsenti lähikontaktsetest ei muuda oma elus mitte midagi pärast seda, kui nad saavad teada, et peaksid olema lähikontaktsena isolatsioonis. Need on väga murettekitavad trendid, nendega tuleb tegelda. Oht aina suureneb, suuresti seetõttu, et me ise käitume vastutustundetult. Näiteks kaubanduskeskustes käies näeme aina vähem maskiga inimesi, teatris-kontserdil tulevad jätkuvalt kultuuri nautima ka inimesed, kes köhivad, kel on nohu või kes ei kanna maske,"" loetles Kersna Vikerraadio saates ""Uudis+"". Ministrile teeb muret, et lapsed on viimase aasta jooksul väga suure osa ajast kaugõppel olnud. Riigiülest kaugõpet iseenesest on olnud lühikest aega, ent koolid on ka ise kiirelt reageerinud oludele ja suunanud klasse ja koole kaugõppele, kui kollektiivis on ilmnenud nakatunuid. Samas on viroloogid just sellist reaktiivset juhtumipõhist lahendust efektiivseks pidanud, sest lähikontaktsed suudetakse kiiresti isoleerida ja viirus ei pääse edasi nakkama. Kersna on kursis, et teadusnõukojas on väga erinevaid seisukohti, kuni selleni välja, et mõned selle liikmed pooldavad kõigi koolide kaugõppele saatmist. Ent rahvusvaheliselt on kindlaks tehtud, et viimase aastaga on koolilastel tekkinud kuni kolmveerandaastane mahajäämus. Eestis on näitaja parem, sest meie võimekus kaugõppeks oli suurem. ""Viirus ei kao ära ka siis, kui paneme koolid kaheks nädalaks distantsile. Saame nakkuskordaja küll korraks allapoole, aga niipea, kui koolid lahti teeme, läheb see ju jälle üles. Me peame tõesti õppima selle viirusega elama: kanname maski, hoiame distantsi,"" ütles Kersna. Tema hinnangul oleks see ühiskonnas vale signaal, kui alustada sulgemist koolidest. ""Mulle tundub see kummaline, et kui ütleme lastele, et kooli te minna ei tohi, aga igale poole mujale tohite minna – sõpradega kinno või teatrisse. Tuleb balanss leida. Ees on koolivaheaeg, panen südamele, et ka koolivaheajal mõtleksime läbi, millised on hädavajalikud kontaktid ja mida annaks vältida,"" ütles Kersna. ""Kevadel oli teadmist viiruse kohta palju vähem kui täna. Niimoodi nagu siis riike reeglina enam lukku ei panda. On vaja leida tasakaal, et suudaksime võimalikult jätkusuutlikult selle viirusega koos edasi elada."" Ta loodab suurt efekti õpetajaskonna vaktsineerimisest, mis tuleb võimalikult kiiresti ära teha, et õnnestuks koole jätkuvalt lahti hoida. ""Distantsõppel on oma negatiivsed küljed, selliseid otsuseid ei tohi teha ilma mõjuvate argumentideta. Peab arvestama õpiraskustega lastega, kelle arv on distantsõppe ajal hinnanguliselt kahekordistunud. Peame vaatama, et me ei jätaks oma lapsi hätta, et teadmistelüngad ei oleks distantsõppe tõttu väga sügavad,"" ütles Kersna. Kersna möönis, et haigestunute arvud on murettekitavad, kuid juhitaval hingamisel ehk väga raskes seisus patsiente arv on õnneks madal - möödunud nädalal 12. Minister lisas, et isegi kui peaks tulema otsus koolide sulgemise kohta, peab algklassidele ja lõpuklassidele jätkuvalt kontaktõppe tagama. Vaktsineerimissoovid seinast seina Koolides on õpetajate vaktsineerimissoov väga erinev. ""See on väga seinast seina. On koole, kus on soovi avaldanud 10-11 protsenti, teises on 80-90 protsenti õpetajaskonna soov end vaktsineerida,"" ütles Tallinna haridusameti juhataja Andres Pajula ERR-ile. Tartu otsib oma lahendust koolivaheaja järel õppetöö jätkamiseks. ""Teatavasti ka koolivaheajal õpilased ei püsi kodus, ikka kohtutakse. Võibki olla, et just pärast koolivaheaega esimestel nädalatel on nakatumiste tõus. Isiklikult pooldan, et pärast vaheaega tuleb läheneda teemale väga ettevaatlikult, hajutatult ja mitte kõiki õpilasi korraga kooli kutsuda,"" ütles Tartu haridusosakonna juhataja Riho Raave. Tartu Kivilinna kooli direktor Karin Lukk pooldab mõtet koolivaheaja lõppu osaliselt pikendada. ""Eelmise nädala keskelt tõime 6. ja 9. klassi kooli tagasi, seal oli nakatumine kõige väiksem. Algklassid on kogu aeg koolis käinud. Väiksemaid oleme hoidnud koolis, sest neil on keeruline kodus ise õppida,"" ütles Lukk. Sellest nädalast tuli Kivilinna koolis kaks klassi taas kaugõppele saata, sest klassis oli nakatunuid. Nii on mõni õpetaja juba kolmandat ringi eneseisolatsioonis. Seetõttu loodab Lukk, et vaktsineerimine toob kontaktõppe tagasi, seni aga tuleks õppetööle läheneda ettevaatlikult ja kasutada ennetavalt kaugõpet. ""Õpetajad teavad, et on igapäevaselt väga suure riski sees. Vaktsineerimine on nende jaoks üks päästerõngas, et ei peaks pidevalt eneseisolatsioonis olema,"" ütles Lukk."
2021-02-15;Hooldekodude ja raviasutuste kolded on nakatanud üle 1500 inimese ({{contentCtrl.commentsTotal}});https://www.err.ee/1608109648/hooldekodude-ja-raviasutuste-kolded-on-nakatanud-ule-1500-inimese;"Kuigi inimesed saavad koroonanakkuse valdavalt pereringis või töökohal, on nakatunute arvult suurimad hooldekodu- ja haiglakolded, sest seal levib nakkus kiiresti ja paljudele inimestele korraga. Suurima nakatumisnäitajaga omavalitsus on Maardu linn. Reedese seisuga on nakatumiste suhtarvult (nakatumine 100 000 inimese kohta kahe nädala jooksul) jätkuvalt esirinnas Ida-Virumaa 799-ga, millele järgneb Järvamaa 749-ga. Neil on kannul Pärnumaa (630), Harjumaa (595), Saaremaa (580), Raplamaa (583), Jõgevamaa (570) ja Võrumaa (539). Ülejäänud maakondades on suhtarv alla 500. Kohalikest omavalitsustest on kõrgeim nakatumisnäit (nakatumine 100 000 inimese kohta kahe nädala jooksul) Maardu linnas (2072), millele järgnevad Lääneranna vald (1717), Järva vald (1455), Kihnu (1449), Setomaa (1260), Saaremaa (1044) ja Sillamäe (1042). Mujal on nakatumisnäit alla tuhande. Eesti keskmine nakatumisnäit (nakatunuid 100 000 elaniku kohta kahe nädala jooksul) on 623. Vormsi ja Ruhnu on ainsad omavalitsused, kus nakatumisnäit on null. Suurima nakatunute arvuga kolded on hooldekodudes ja tervishoiuasutustes (kolde algusest alates üle Eesti kokku 1543 nakatunut). Tööl on nakatumine üsna levinud (aktiivsetes kolletes kokku 641 nakatunut), koolide ja lasteaedade kolletest on nakkuse saanud 544 inimest. Ligi poolte teada päritolu nakatumiste puhul saadi viirus pereringis, kuid enamasti ei moodusta nakatunud koldeid (s.t ühes peres nakatunuid on enamasti alla kuue inimese). Paljudel juhtudel jääb aga nakatumise allikas teadamata. Põhja regioon Neljapäevase seisuga on Põhja regioonis 42 aktiivset kollet (s.t vähemalt viis nakatunut). Neist 21 on töökohakolded, kümme haiglate ja hooldekodude kolded, neli lasteasutuse kolded ja seitse koolikolded. Nakkus on sees kümnes hooldekodus. Hooldekodudes on kokku 822 nakatunut. Enim on nakatunuid Iru hooldekodus (250), Keila haiglas (186) ja Koeru hooldekodus (139). Töökohakolletes on 383, koolides 89 ja lasteaedades 47 nakatunut. Ida regioon Ida regioonis on 31 aktiivset kollet, millest üheksa on kas hooldekodus või haiglas (238 nakatunut), neli koolis (68 nakatunut), neli lasteaias või perekodus (48 nakatunut), 12 töökohal (160 nakatunut) ja üks perekolle kuue nakatunuga. Nakkus on sees kolmes hooldekodus. Lääne regioon Lääne regioonis on kaheksa hooldekodu või haigla kollet (238 nakatunut), kolm töökohakollet (31 nakatunut), kuus lasteaia- või koolikollet (104 nakatunut). Kolm kollet on seotud perekonnaga (kokku 17 nakatunut) ja Saaremaalt on saanud alguse kaheksa nakatunuga kirikukolle. Nakkus on sees kuues hooldekodus. Lõuna regioon Lõuna regioonis on 27 aktiivset kollet. Neist kaheksa on haiglates või hooldekodudes, seitse töökohtades (67 nakatunut), kaheksa koolides (188 nakatunut), kaks seotud huvitegevusega (22 nakatunut). Nakkus on sees 11 hoolekande- või terviseasutuses, kust on tulnud kokku 245 nakatunut. Vanuseline jaotus Enim positiivseid teste on reedese seisuga andnud inimesed vanuses 30-64. Üle 65-aastaste seas on nakatumine vähehaaval vähenenud. Enim on haiglaravil üle 85-aastaseid inimesi (106), 80-84-aastaseid on haiglaravil 80. Haiglaravi vajadus kasvab hüppeliselt alates 60. eluaastast. Terviseamet: olukord on tegelikult leebem Terviseamet selgitas, et nimetatud kolded on kumulatiivsed ehk andmed sisaldavad kõiki nakatumisi alates kolde tekkimisest. ""Kuivõrd mõni kolle on aktiivne väga pikalt, sisaldub kumulatiivsetes arvudes nakatumisi, mis on tänaseks juba lõppenuks kuulutatud ja inimesed tervenenud. Terviseamet loeb kogu kolde lõppenuks alles siis, kui viimasest koldelisest nakatumisest on möödas 28 päeva ehk pärast viiruse kahe inkubatsiooniperioodi möödumist,"" selgitas terviseameti kommunikatsioonijuht Imre Kaas. Terviseameti andmetel on Põhja regioonis praeguse seisuga 47 aktiivset kollet. Iru hooldekodus on viimase kümne päevaga tuvastatud üks nakatumine, kui viirus tuvastati hoolekandeasutuse töötajal. ""Keila haiglas ei ole viimase kümne päevaga uusi nakatumisi tuvastatud. Koeru hooldekodus on hetkel Põhja regiooni aktiivseim kolle, viimase kümne päevaga on tuvastatud 95 nakatumist,"" loetles Kaas. Ida regioonis on terviseameti andmetel 34 aktiivset kollet, Lääne regioonis 18 ja Lõuna regioonis 32. ""Hirmuäratavate arvude taga on leebem olukord, kui esialgu tundub,"" kommenteeris Kaas. Eelmisels nädalal tuvastati 3762 haigusjuhtu. Analüüsitud juhtudest kolmandiku puhul jäi nakatumiskoht tuvastamata. Kolmandik sai nakkuse perekonnast, 12,6 protsenti töölt, 5,1 protsenti mujalt (nt hobiringis, sportimisel, kirikus vms). Hooldekodust sai nakkuse 5,3 protsenti ja haiglast 2,6 protsenti nakatunutest. Koolist või lasteaiast sai nakkuse 4,1 protsenti. Kiik: Hooldekodudes on nakatumine langustrendis Tervise- ja tööminister Tanel Kiik kommenteeris, et hooldekodudes on nakatumisnäitaja tegelikult langustrendis. Viimase kahe nädalaga on lisandunud hooldekodudest umbes 250 nakatunut, kokku on nakatunuid praegu umbes 8300. Kuna koldeid jälgitakse esimesest nakatumisest viimase nakatunu tervenemiseni, on enamik neist umbes 1500 nakatunust saanud viiruse umbes kuu aega tagasi. Samas möönis minister, et Lõuna-Eestis on olnud mõned murettekitavad haiglakolded. Näiteks on Põlva haiglas nakatumine järsult kasvanud, ka Viljandi haiglas esineb haiglasisest nakatumist. ""On inimesi tervishoiutöötajate seas, kes pole kasutanud võimalust end vaktsineerida. Sellega tuleb kindlasti jätkata,"" ütles Kiik."
2021-02-15;Lätis suri koroonaviiruse tõttu 17 inimest ({{contentCtrl.commentsTotal}});https://www.err.ee/1608110269/latis-suri-koroonaviiruse-tottu-17-inimest;Kuigi Lätis nakatus ööpäevaga koroonaviirusesse suhteliselt väike arv ehk 278 inimest, suri viiruse tõttu 17 inimest. Pühapäeval tehti kokku 3186 testi, millest positiivsete testide osakaal oli 8,7 protsenti, teatas Läti rahvusringhääling LSM. Suri 17 koroonaviirusesse nakatunud patsienti, kellest kolm nooremat oli vanuserühmas 50-60 aastat ja vanim vanuserühmas 100-105 aastat. Kokku on koroonaviirus nõudnud Lätis 1468 inimese elu. Läti viimase kahe nädala nakatumisnäitaja 100 000 elaniku kohta on 541,6, mis on oluliselt kõrgem kui Leedus, kuid madalam kui Eestis. Haiglaravil on 939 koroonaviirusega nakatunud patsienti, kellest 88 olukord on väga raske. 14. veebruaril tehti esimene vaktsiinidoos ühele inimesele ja teine doos 19 inimesele ehk vaktsineerimisi oli kokku vaid 20. Katkestus oli seotud vaktsiinide kohaletoomise ja logistakaga. Meie põhjanaabrite soomlaste juures nakatus ööpäevaga 343 ja suri kuus inimest. Soome nakatumisnäitaja 100 000 inimese kohta on nüüd 93,5.
2021-02-15;Briti teadlased: uus koroonaviiruse variant võib olla oluliselt surmavam ({{contentCtrl.commentsTotal}});https://novaator.err.ee/1608109870/briti-teadlased-uus-koroonaviiruse-variant-voib-olla-oluliselt-surmavam;"Ühendkuningriigist alguse saanud COVID-19 variant B.1.1.7 on ilmselt algsest variandist 30–70 protsenti surmavam, kirjutavad Briti valitsuse teadlased oma äsjases analüüsis. Täpsema hinnangu andmist takistab andmete nappus. Varasemate uuringute põhjal nakkab uus Inglise variant varasemast kergemini, kuid kardeti ka suuremat ohtu inimeludele. Ehkki värske hinnang kinnitas neid kartusi, tuleb teadlaste endi sõnul uue variandi põhjustatud surmi veel täiendavalt uurida, vahendab Business Insider. Tartu Ülikooli viroloogiaprofessori Andres Meritsa sõnul varieerub uue variandi surmavus laialt 30 ja 70 protsendi vahel, sest hinnang tuletati vaatlusandmete põhjal. ""Mina olen ise katsetel põhineva teaduse esindaja. Meie numbrid on alati palju selgemad ja küsimusi nende osas vähem,"" ütles Merits Novaatorile. ""Ainult et katse võtab aega ja iga asja – ka seda B1.1.7 tüve suuremat patogeensust – inimkatsetes uurida ei saagi"". Uus nakkavam variant on levinud üle maailma. New York Times'i andmetel on seda leitud vähemalt 82 riigist. Teise hiljutise uuringu järgi levib uus variant USA-s kiiresti ja selle kandjate arv kahekordistub umbes iga kümne päeva tagant. Selles töös märgiti, et 2021 aasta märtsiks saab B.1.1.7-st tõenäoliselt levinuim viiruse variant USAs. Projekti KoroGeno-Est-2 juhtivteadur Radko Avi sõnul on Eestist leitud Inglise tüve 29 korral. ""Me ei oska öelda tänase seisuga, kui suure protsendi need kõikidest Eesti viirustest moodustavad. Uuringud, kus teeme ka juhuvalimit, on koostöös terviseametiga plaanis. Ilmselt saame siis ka protsendi kogu Eesti viirustest varsti öelda,"" lausus Avi ""Aktuaalsele Kaamerale"". Miks Briti variant rohkem inimesi hauda viib, pole veel selge. Teadlased oletavad, et uue variandiga nakatunud inimesed said nakatudes viirust lihtsalt suuremas koguses või on nende kehas viirust rohkem – mõlemal juhul on oht COVID-19 raskelt põdeda suurem. Seega peab Meritsa sõnul leppima algsete andmetega ja ootama, et need aja jooksul täpsustuks. ""Võimalik kõrgema patogeensuse põhjus on viiruse kiirem ja suurema efektiivsusega paljunemine – sellega saadav levikueelis on ilmselt piisavalt suur, et tasakaalustada võimalikke viiruse jaoks negatiivseid efekte,"" sõnas ta. Uuel analüüsil on samas mitu vajakajäämist. Enamik COVID-19 haigusjuhtumeid ei lõppe ka uue variandi puhul patsiendi surmaga. Niigi vähestest surmajuhtumitest vaatlesid Suurbritannia valitsuse teadlased omakorda vaid väikest osa ehk valim polnud esinduslik.  Teiseks ei arvestatud uuringus uue variandiga nakatunud patsientide kaasuvate haigustega ega hooldekodude haigusjuhtude osakaaluga. Kolmandaks uurisid teadlased ainult kogukondlikes testimispunktides positiivse proovi andnud inimesi, jättes kõrvale haiglates testimas käinud inimesed. See on oluline, sest enamikes haiglas tehtavates testides kontrollitakse vaid koroonaviiruse olemasolu ja täpset varianti ei määrata. Laias plaanis on teadlased seega enda sõnul 55–75 protsenti kindlad, et uuritud inimeste suuremat suremust saab seostada uue viiruse variandiga. Briti valitsuse teadlased toetusid mitmele uurimusele. Ühes neist pakuti, et Inglise variant on teistest 58 protsenti surmavam. Järelduseni jõudmiseks uuriti 3382 koroonasurma, millest 1722 juhul oli inimene kandnud Inglise viirusevarianti. See tähendas, et näiteks uue variandiga nakatunud 55–69-aastastest meestest sureb 0,6–0,9 protsenti, sama vanadest naistest aga 0,2–0,3 protsenti."
2021-02-15;Ööpäevaga lisandus 412 positiivset koroonatesti, suri kuus inimest ({{contentCtrl.commentsTotal}});https://www.err.ee/1608109723/oopaevaga-lisandus-412-positiivset-koroonatesti-suri-kuus-inimest;Viimase ööpäeva jooksul analüüsiti Eestis 2968 koroonaviiruse testi, neist esmaseid positiivseid teste oli 412 ehk 13,9 protsenti testide koguarvust. Suri kuus inimest. Ööpäeva jooksul suri kuus koroonaviirusega nakatunud inimest – 93-aastane naine, 86-aastane mees, 84-aastane naine, 83-aastane mees, 70-aastane mees ja 30-aastane naine. Kokku on Eestis surnud 501 koroonaviirusega nakatunud inimest. Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 228 inimesel. 166 uutest Harjumaa haigusjuhtudest on Tallinnas. Ida-Virumaale lisandus 52, Tartumaale 33, Pärnumaale 20, Rapla- ja Lääne-Virumaale 16, Võrumaale 13 uut positiivset testi. Valgamaale lisandus kaheksa, Jõgeva- ja Saaremaale kuus, Põlva- ja Viljandimaale kolm, Järvamaale kaks uut nakkusjuhtu. Hiiu- ja Läänemaale ei lisandunud ühtegi uut positiivset testi. Kuuel positiivse testitulemuse saanul puudus rahvastikuregistris märgitud elukoht. Viimase 14 päeva haigestumus 100 000 inimese kohta on 626,2 ning esmaste positiivsete tulemuste osakaal tehtud testide koguarvust 12,2 protsenti. Ööpäeva jooksul avati haiglates uusi COVID-19 haigusjuhtumeid kokku 38, haiglaravi vajab 492 patsienti. Eestis on COVID-19 vastu vaktsineerimisi tehtud 46 154 inimesele, kaks doosi on saanud 22 343 inimest. Terviseameti jälgimisel on üle 19 500 inimese Põhja regionaalosakonna jälgimisel on üle 9900 inimese, kellest 2863 on nakatunud. Ida regionaalosakonna jälgimisel on üle 3600 inimese, kellest nakatunud on 964. Lääne regionaalosakonna jälgimisel on üle 2300 inimese, kellest 553 on nakatunud. Lõuna regionaalosakonna jälgimisel on üle 3700 inimese, kellest 913 on nakatunud (jälgitavate seas on lisaks põhja, ida ja lääne regiooni nakatunuid). Ööpäeva jooksul avati haiglates uusi COVID-19 haigusjuhtumeid kokku 38, haiglaravi vajab 492 patsienti 15. veebruari seisuga on tervenenud 41 461 inimest. Neist 28 802 inimese (69,5%) haigusjuhtum on lõpetatud, 12 659 inimese (30,5%) puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist. Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 845 455 viiruse SARS-CoV2 määramise testi. Esmaseid positiivseid teste on kokku olnud 52 827 (6,2 protsentiu testide koguarvust).   Eestis on COVID-19 vastu vaktsineerimisi tehtud 46 154 inimesele, kaks doosi on saanud 22 343 inimest.
2021-02-15;Merike Jürilo: kriisiaegne koolielu, kas üksnes kriisiraskused? ({{contentCtrl.commentsTotal}});https://www.err.ee/1608109804/merike-jurilo-kriisiaegne-koolielu-kas-uksnes-kriisiraskused;"Praegu on erinevates süsteemides, erineval tasemel natuke ühte ja natuke teist, kuid last, õpetajat ja ainevaldkonna põhiprogrammi toetavat tervikut mitte, kirjutab Merike Jürilo. Tervisekriis - valitsuse otsused, ootamatult haigestunud laps või õpetaja. Poolest päevast või üleöö tuleb ümber korraldada paljude tegevus: lastel ja lapsevanematel, õpetajatel ja toetaval personalil. Koolis õnneks ei ole küsimus elus ja surmas, kuid pingeid, segadust ja muret on üksjagu. Andsin oma abikäe eesliinile, sinna, kus ootamatult abi vajati. Värskest kogemusest johtuvalt ning juba kümnendi ja enam koolis käivate laste vanemana tuleb tõdeda, et kriisis on võimendunud probleemid, mis on olnud lahenduseta või piisava tähelepanuta juba enne kriisi. Koolis napib loovat ja kaasaegset ruumi nii lastele kui ka õpetajatele Ruumikitsikus, mis pärsib erinevate õppemeetodite kasutamist; garderoob, kus riietele ja lastele napib ruumi; ebapiisav ventilatsioon. Kriisi ajal on rõhutatud, et viiruse leviku ärahoidmiseks on ruumides vaja puhast ja värsket õhku. Lapsed vajasid hea enesetunde ja mõtlemise aktiivsuse hoidmiseks piisaval hulgal hapnikku ka enne kriisi. Päevakorras on mure, et garderoobide ja vahetunniruumide kitsikuses ei ole võimalik distantsi hoida. See, et külakuhjas lapsed ja riided ei peaks olema igapäevane normaalsus, on kriisitagi selge. Viimaste aastate trend on olnud avatud kontorid, koosloome, põnevad lahendused – pallimered, pehmed nurgad, linnulauluruumid jms. Õpetajatele ja õpilastele on antud suurepärane võimalus juba aastakümneid töötada avatud ""kontoris""ehk klassiruumis ja õpetajate toas, mis sarnanevad põhiolemuselt Lutsu-aegse koolikeskkonnaga. Klassiõpe, tunniõpe, kontaktõpe, toetatud õpe, individuaalõpe, süvaõpe, iseseisev õpe, koduõpe, põimõpe, hübriidõpe, e-õpe, distantsõpe jne. Õpetaja vurritab nende kõigi vahel ja mitte ainult kriisi tõttu, vaid mitmekesised õppimisvõimalused on praeguse kooli argipäev, mida keskkond ja vahendid peaksid toetama. Suurepärane on see, et klassis on tava- ja digitahvel ning tehnika toimib klassis tõrgeteta. Digivahend on õpetaja laual, kuid igale lapsele erinevates tundides samaaegselt koolilauale ei jagu. Kriisi positiivse tulemina on koole varustatud süleritega ning õpetaja saab töövahendid tunniks broneerida, kui keegi ei ole ette jõudnud. Samas võiks aineklassid ja laste õppekohad vähemalt kolmandast kooliastmest alates olla varustatud püsiva lahendusega. Õppevahendid on raamat, töövihik ja vihik; digiraamat ja -töövihik; mõned testid EIS-i ja EKI kodulehel ning erinevates keskkondades, mida veebist leiab ja õpetaja ise koostab. Kus taustaks ingliskeelne foon või muu eklektika sõltuvalt keskkonnast – emakeele tunnis sellega ei veena, et ilus emakeel on ka tulevikus oluline! Miks ei võiks olla üks paindlik ja erinevatest moodulitest koosnev riiklikule õppeprogrammile vastav keskne baaslahendus, mis käib ajaga kaasas? Lahendus, mis arvestab erinevate kooliastmete ja õppeainete riiklikku programmi – digiraamatud, digitöövihikud, harjutusülesanded lapsele iseseisvaks tööks. Sealjuures erinevate raskusastmetega samal koolitasemel, et võimaldada väljakutset tugevamatele ning toetada nõrgemate tahet edasi minna. Õpetajal võiks olla erinevaid lähenemisi võimaldavad materjalid ja testimise võimalused. Loomulikult automaatkontrollid, koos juhistega, mis lähtuvad eksimustest. Põhikooli keskkond, kus säilib lapse, lapsevanema ja õpetaja jaoks vastava aine olulisem ajajoonel läbi aastate, et sisukalt lapse edenemist toetada. Praegu on erinevates süsteemides, erineval tasemel natuke ühte ja natuke teist, kuid last, õpetajat ja ainevaldkonna põhiprogrammi toetavat tervikut mitte. Eesmärk ei ole digirohkus, vaid läbikomponeeritud lahendused Digilahendus ei ole koopia pabertöövihikust, vaid mitu-mitu sammu sealt edasi. Lihtne näide praktikast – teen mina lastega teadmiste kontrolli kasutades selleks digiõpiku harjutust, milles osaliselt ka automaatkontrollitavad ülesanded. Väga hea, peaks ju kõigile olema lihtne, kiire ja mugav lahendus väikeseks teadmiste vahekontrolliks. Praktikas aga selgub, et tööde kontrollimiseks ja tagasiside andmiseks kulub ikkagi vähemalt pool tundi lapse kohta. Kuigi automaatkontroll tuvastab vea, ei anna ta lühidalt ja selgelt lapse vanuseastmele sobivat selgitust, mille vastu eksiti või miks see vastus on vale – teadmiste kontrolli eesmärk ei ole hinnet panna, vaid hinnata edenemist ja tulevikupingutust sihistada. Erinevad digilahendused võivad toetada individuaalset lähenemist, kuid võib juhtuda, et nõrgemad jäävad piisava toeta ja tugevamad piisava tähelepanuta. Meie lapsed ja lapsevanemad ei tunne ennast ülemäära tugevalt üksi õppides. Eriala tundev metoodiline lähenemine on arengu toetamisel oluline, rääkimata sellest, et aktiivses koosloomes jäävad asjad paremini meelde. Kuidas praktikas realiseerub minu soov päriselt iga last märgata? Mida laps hästi oskab, kus arendamist vajab, millised on tema stiimulid? Olen tunnis kohal sada protsenti. Põrgatan mõtteid ja teeme sööte vastastikku ja lapsed omavahel, ikka selleks, et tunnis püsiks aktiivne kaasamõtlemine, et täheortograafia ei tunduks surmigav või lauseehitus oleks nagu huvitav vestlus. Tööde kontrollimisel püüan leida eksimuste mustreid, siis tean, mida juurde vajab klass kui tervik ning mida tagasisidestada igale lapsele just tema soorituse osas. Ma ei taha neid muuta ühetaolisteks. Hea tulemus on see, kui nad säilitavad neile omase stiili, tundevarjundi ja mõttevoo, kuid teevad seda ilusas emakeeles. Ma ei taha, et nad mõtlevad ja kirjutavad minu mõtteid. Soovin julgustada neid avaldama omi mõtteid. Selleks kõigeks peab jääma õpetajal hingamisruumi, mis hoiab aju värskena ja naeratuse näol. Kui aineõpetajal on viis klassikomplekti lapsi, et saada kokku täiskoormusega kontakttundide hulk nädalas, siis tähendab see 100 – 150 last, kelle edenemist iganädalaselt jälgida, kellele anda individuaalset tagasisidet, keda märgata. See ei ole võimalik, ei paberil ega digilahendustega, sest see ei ole formaalne suhe. See on arengusuhe, mis rikastab osapooli ning toetab laste  enesekindlust ja arengut. Mina olen abiks nelja kontakttunniga nädalas ning ca 40 lapse arengutugi. Aga proovige järgi, ka neljakümne läbimõeldud retsensiooni kirjutamine on paras väljakutse. Igale tööle vähemalt pool tundi, teeb kokku 20 tundi ja see on ainult üks lühike tekstiloome. Kui mul oleks täiskoormusega kontakttunde nädalas, siis kuluks aega 50-75 tundi! Loodan siiralt, et erinevate tegevuskavade uuendamise juures saab toetust ja rahalist katet korduvalt räägitu, et kontakttundide hulk õpetaja täiskoormuse kohta nädalas peaks olema väiksem. Ühelt poolt ei ole tasakaalus töökoormus, vastutus ja palk, kuid teisalt ei ole võimalik selle koormusega tagada lastele sellist õpetajat nagu nad ootavad ja milleks neil on õigus. Lisaks tasub toetada uute õpetajate kooli tulekut ja kooli jäämist, et algaja õpetaja võiks näiteks kaks esimest aastat töötada poole või kolmveerand koormusega, kuid palka saada täiskoormuse eest. Ikka selleks, et õhinaga pühendumisel ei toimuks läbipõlemine, aga püsiks võimalus rahaliselt iseseisvalt toime tulla. Millist õpetajat lapsed ootavad ja soovivad? Küsisin seda oma üheksandikelt meie esimesel kohtumisel. Õpetaja ei tohiks lapsi alandada, olla vaenulik, agressiivne, pahatahtlik, ebaõiglane, liiga karm, närviline, tõsine, arglik, pessimistlik, surmigav ja ükskõikne. Õpetaja võiks olla sõbralik, mõistev, selline, kes selgitab hästi, rõõmus ja lõbus, huvitunud, kaasahaarav, heatahtlik, abivalmis, otsekohene, nõudlik, enesekindel, energiline, õpihimuline, tark, kultuurne ja kaasajaga kursis. Täiesti mõistetavad ootused. Mina soovin oma lastele selliseid õpetajaid ja usun, et iga õpetaja soovib olla just selline õpetaja. Selleks, et see oleks päriselt võimalik, peab väärtustama õpetaja kui lapse arengu toetaja rolli, peab tõusma õpetaja palk ning peab mõtestatult arenema terviksüsteemis põhikooli õpilast ja õpetajat toetav õppekeskkond. "
2021-02-15;Vaktsineerimiseks on soovi avaldanud üle 14 000 koolitöötaja ({{contentCtrl.commentsTotal}});https://www.err.ee/1608109498/vaktsineerimiseks-on-soovi-avaldanud-ule-14-000-koolitootaja;"Esmaspäeval algab Eestis õpetajate vaktsineerimine koroonaviiruse vastu, mis piirkonniti toimub eri moodi, kas koolis kohapeal või mõnes tervishoiuasutuses. Vaktsineerimissoovi on avaldanud üle 14 000 koolitöötaja. Vaktsineerimise eest vastutavad haiglad või mõnel pool ka perearstikeskused, sest neil on ligipääs tervise infosüsteemile ja saab vaktsineerimise ka registreerida. Suurema õpetajate arvuga kohtades, nagu näiteks Tallinnas toimub vaktsineerimine ka koolides kohapeal. Sotsiaalministeeriumi rahvatervise osakonna nõunik Kärt Sõber ütles ""Vikerhommikus"", et ministeerium on vaktsineerijatele edastanud nimekirjad 14 000-15 000 vaktsineerida soovija kohta. Need hõlmavad nii õpetajaid kui teisi koolitöötajaid. Üldhariduskoolides ehk põhikoolides ja gümnaasiumides töötab Eestis ca 22 000 inimest. ""Kuna riikliku immunoprofülaktika ekspertkomisjoni soovitus on kasutada AstraZeneca vaktsiini alla 70-aastastel ning üle 70-aastastel Pfizeri ja Moderna vaktsiini, siis kindlasti arvestame ka sellega, et vastavalt vanusele vaktsineeritakse,"" ütles Sõber. Sõber rõhutas ka, et neid inimesi, kes ei ole end esialgu veel vaktsineeritavana kirja pannud, ei saa lugeda põhimõttelisteks keeldujateks, vaid nad soovivad veel mõelda ja rohkem infot. Nõustamises on haridustöötajate puhul oluline roll ka kooliõdedel, kellele on Sõbra sõnul antud edasi sõnum, et nad õpetajaid aktiivselt nõustaksid, vastaks küsimustele ja oleks kooli juhtkonnale toeks. Lisainfot leiab ka haridus- ja teadusministeeriumi veebilehelt ning vaktsineeri.ee lehelt. Põhimõttelisi vaktsiinivastaseid on ministeeriumi hinnangul kogu riigi peale umbes paar protsenti. Reedel läksid esimesed vaktsiinisaadetised õpetajate tarbeks üle Eesti teele ning kaitsesüstimine algab esmaspäeval mitmes koolis. Konkreetseid haridusasutusi ei soovinud Sõber nimetada.   See, millal kõik vaktsineerimist soovinud haridustöötajad kaitsesüsti kätte saavad, sõltub vaktsiinide tarnekogustest, aga Sõber avaldas lootust, et esimene ring võiks olla märtsi alguseks peale tehtud. Neil, kes praeguseks ei ole oma nime kirja pannud, avaneb vaktsineerimisvõimalus ka hiljem."
2021-02-15;Iisraeli massiuuring: Pfizeri vaktsiini tõhusus on 94 protsenti ({{contentCtrl.commentsTotal}});https://www.err.ee/1608109474/iisraeli-massiuuring-pfizeri-vaktsiini-tohusus-on-94-protsenti;"Iisraeli värske 1,2 miljonit inimest hõlmanud uuringu kohaselt on Pfizeri koroonavaktsiini tõhusus 94 protsenti, edastasid pühapäeval tervishoiuametnikud. Iisraeli suurim tervishoiuteenuse pakkuja Clalit Health Services teatas, et projektis osales 600 000 inimest, kes olid saanud kaks Pfizer/BioNTechi vaktsiiniannust ja sama palju inimesi, keda ei olnud vaktsineeritud. Vaktsiin kaitses koroonaviiruse vastu 94 protsenti. ""Sümptomaatilise infektsiooni esinemissagedus vähenes 94 protsenti ja raskelt haigestunute osakaal 92 protsenti. Võrreldes 600 000 sarnase uuritavaga, kes olid vaktsineerimata,"" seisis Claliti teadaandes."
2021-02-15;Itaalia valitsus peatas suusakuurortide avamise ({{contentCtrl.commentsTotal}});https://www.err.ee/1608109471/itaalia-valitsus-peatas-suusakuurortide-avamise;"Itaalia valitsus teatas pühapäeval, et peatas koroonaviiruse leviku tõttu suusakuurortide avamise. Tervishoiuministeeriumi teate kohaselt kirjutas minister Roberto Speranza alla määrusele, millega pikendas kuurortides harrastussuusatamise keeldu 5. märtsini. Suusamäed pidi avatama esmaspäeval sel talvehooajal esmakordselt. Otsus võeti vastu pärast seda, kui tervishoiuagentuuri kogutud värsked andmed näitasid, et koroonaviiruse niinimetatud briti variant moodustab praegu keskmiselt 17,8 protsenti uutest nakatumistest Itaalias. ""Mure selle ja teiste koroonaviiruse uute variantide leviku pärast on viinud sarnaste meetmete vastuvõtmiseni ka Prantsusmaal ja Saksamaal,"" edastati ministeeriumi teadaandes."
2021-02-14;Merits: uued koroonatüved on pärit sealt, kus viiruse levik läks käest ({{contentCtrl.commentsTotal}});https://novaator.err.ee/1608109093/merits-uued-koroonatuved-on-parit-sealt-kus-viiruse-levik-laks-kaest;"Viimasel ajal tuleb üha enam teateid koroonaviiruse uutest tüvedest, mida seostatakse viiruse kiirema levikuga. ""AK.Nädal"" uuris, milliseid koroonaviiruse tüvesid on leitud Eesti inimeste seast ning kuidas mõjutab viiruse muteerumisvõime vaktsiinide tootmist ja võitlust pandeemiaga. Paljunedes muteerub koroonaviirus pidevalt, mistõttu on maailmas sadu tuhandeid koroonaviiruse variante. Näiteks algset, pea aasta tagasi Wuhani linnas tekkinud viiruse tüve ei levi Eestis enam üldse. Spetsialistidele teevad muret peamiselt Inglismaa, Lõuna-Aafrika ja Brasiilia tüvi, mille puhul on märgatud viiruse kiiremat levimust. Tartus asuv labor on ainus koht Eestis, kus uuritakse, millised koroonaviiruse tüved Eesti inimeste seas levivad. Projekti KoroGeno-Est-2 juhtivteadur Radko Avi ütles, et nende eesmärk on uurida, kuidas nii Inglismaa kui ka teiste väidetavalt agressiivsemate tüvede osakaal muutub või kui palju konkreetseid variante levinud on. Lihtsalt öeldes tegelevad teadlased laboris Synlabilt saadud testide abil viiruse sekveneerimisega, ehk määravad ära selle DNA genoomse järjestuse. ""Me teeme kindlaks viiruse ogavalgu geeni; sealt saame teada, kas tegemist on kiiremalt levivate tüvedega. Selle info saame anda terviseametile. Kogu genoomi järjestus valmib meil natuke aeglasemalt,"" lausus Avi. Siinne teadlastegrupp siiski kõigi nakatunute viirustüve kindlaks teha ei jõua, vaid analüüsivad peamiselt Eestisse sissetoodud viiruseid. Lisaks on abiks Euroopa haiguste kontrolli ja ennetuskeskus, kuhu Eesti saadab iga nädal 200 tüve. Tartu Ülikooli mikrobioloogia osakonna juhataja Irja Lutsar ütles, et kui on vaja kiirelt kindlaks teha, kas mõnel isikul on selline tüvi, siis tehakse analüüs ise. Kui terviseameti ülesanne on mitte lasta agressiivsematel viirustüvedel levida, siis omaette küsimus on uute mutatsioonide puhul ka vaktsiinide toimimine. Praegu on uuringud näidanud, et olemasolevad vaktsiinid Inglise tüve vastu töötavad. Seda ka Lõuna-Aafrika tüve vastu, aga mitte sama efektiivselt. ""See, et Lõuna-Aafrika tüvi vastab halvemini vaktsiinile, oli juba enne eksperimentides näidatud. Minu arusaamist mööda kõik praegu turul olevad ravimifirmad ka redisainivad oma vaktsiine ja püüavad teha vaktsiini, mis nendele tüvedele toimib. Kui tulevad uued tüved, kus on selge, et olemasolevad vaktsiinid ei tööta, siis mingi tõhustusdoosi aasta või kahe aasta või kuue kuu pärast saan uue vaktsiiniga,"" rääkis Lutsar. Viroloog Andres Meritsa sõnul on vaktsiinide kohandamine mutatsioonidele üsna lihtne. Peamine probleem on aga uuesti tõestada, et uuendatud omadustega vaktsiinid on efektiivsed ja ohutud. ""Mis on kindlasti kiirem algsest katsetamise faasist, kus kõiki kolme faasi läbiti mõnevõrra teisiti. Aga võib arvata, et see on peamine pidur. Muus osas probleeme need ei tohiks põhjustada, sest ma ei usu, et viirus võiks tekitada mutante või mutatsioonide kombinatsioone, mille vastu ei oleks võimalik vaktsiini tekitada,"" lausus Merits. Tüvesid tekib järjest juurde Inglise ja Lõuna-Aafrika tüvede kiiremat levikut on näidanud erinevad uuringud, aga pole tõendeid, et need tekitaks ka raskemat haiguskulgu või suuremat suremust. Samas on põhjapanevaid uuringuid erinevate tüvede kohta praegu veel vähe. Kindel on vaid see, et koroonaviiruse tüvesid tekib üha juurde. Seda, kas millalgi tekib ka Eesti-nimeline uus viirustüvi, ei pea teadlased võimatuks, küll aga vähetõenäoliseks. ""Ei ole üldse üllatus, et need uued mutatsioonid on pärit Lõuna-Aafrika Vabariigist, Brasiiliast, Suurbritanniast ehk kohtadest, kus viiruse kontrollimisega on olnud väga suuri raskusi. Ei ole ühtegi sellist mutatsiooni, mida ma oleks teadnud, mis oleks pärit Singapurist, Hiinast või Taiwanist, kus viiruse levik on rangelt kontrolli all,"" märkis Merits. Lutsari sõnul otsib viiruse kogu aeg viise, kuidas ellu jääda. ""Ta proovib ja proovib ja proovib ja ükskord ikka läheb täppi. See tõenäosus, et tekivad vaktsiini eest põgenevad tüved, see on kindlasti olemas,"" lausus Lutsar. Kuigi uued viirustüved võivad kiiremini levida ja püüda vaktsiinide eest põgeneda, tõdevad teadlased, et ka mutatsioonide vastu toimivad ikka samad meetmed, nagu maski kandmine ja suurte rahvahulkade vältimine. Küll on oluline uute viirustüvede riiki sissetoomisel ja levikul valvsalt silma peal hoida. ""Tänaseks oleme leidnud 29 Inglise tüve ja ühe tüve, kus on põhimõtteliselt esindatud Lõuna-Aafrika variandi üks ohtlik mutatsioon. Tõenäoliselt see ei ole Lõuna-Aafrika tüvi, aga selle mutatsiooni me oleme leidnud. Me ei oska öelda tänase seisuga, kui suur on protsent, neid kõikidest Eesti viirustest on. Uuringud, kus teeme ka juhuvalimit, on koostöös terviseametiga plaanis. Ilmselt saame siis ka protsendi kogu Eesti viirustest varsti öelda,"" lausus Radko Avi."
2021-02-14;Saksamaa sulges EL-i kriitikale vaatamata osaliselt piirid ({{contentCtrl.commentsTotal}});https://www.err.ee/1608109036/saksamaa-sulges-el-i-kriitikale-vaatamata-osaliselt-piirid;"Saksamaa sulges pühapäeval Euroopa Liidu etteheidetele vaatamata osaliselt piiri Tšehhi Vabariigi ja Austriaga, et ära hoida koroonaviiruse uute tüvede levik. Piirikontrolli tagamiseks rakendati tuhatkond politseinikku, korrates nii pandeemia algfaasi, mil Euroopa riigid samuti üksteisele piire sulgesid. Kiefersfeldeni piiripunktis Baieri lõunaosas asusid kollastes vestides ja balaklaavades ametnikud 15 külmakraadi juures hoolikalt kontrollima kõiki Austriast tulevaid autosid.  Uute, kuni 17. veebruarini kehtivate reeglite järgi võivad piiri ületada üksnes Saksamaa kodanikud ja residendid, kui neil on ette näidata hiljuti tehtud negatiivne koroonatest. Erandid on siseministeeriumi kinnitusel lubatud üksnes elutähtsate tööde puhul, näiteks tervisoiu- ja transpordisektoris ning pakiliste humanitaarvajaduste korral. Saksa raudteefirma Deutsche Bahn on samuti reisid nendesse piirkondadesse peatanud. Samuti kontrollib politsei Frankfurdi lennujaamas kõiki Viinist ja Prahast saabujaid. Euroopa Komisjon, mis püüab ühepoolseid piirisulgemisi koroonavastase meetmena vältida, mõistis Saksamaa uued piirangud hukka ja kutsus üles piiriülest pendelrännet lihtsustama.  Euroopa Liidu tervisevolinik Stella Kyriakides ütles pühapäeval ajalehele Augsburger Allgemeine, et hirm koroonaviiruse mutatsioonide ees on mõistetav, kuid suletud riigipiiridega viirust ei peatata. ""Ma arvan, et on vale naasta suletud piiridega Euroopasse, nagu meil oli 2020. aasta märtsis,"" ütles Kyriakides. Saksa siseminister Horst Seehofer vastas Brüsseli kriitikale väga teravalt. ""Nüüd on küllalt,"" ütles ta päevalehele Bild. Ebaõnnestunud vaktsiinitarnetele viidates väitis ta, et EL on juba küllalt vigu teinud ja nüüd tuleks Saksamaad uute viirusetüvede tõkestamisel hoopis toetada. Hiljuti otsustas kantsler Angela Merkeli valitsus pikendada Saksamaa osalisi lukkupanekumeetmeid 7. märtsini, sest kuigi nakatumine on vähenenud, kujutavad just uued viirusetüved suurt ohtu.  Tšehhi Vabariigi kolmes maakonnas levib jõudsalt Briti päritolu viirusetüvi ning Austrias on Tiroolide piirkonnas avastatud Lõuna-Aafrika mutatsiooni levik.  Need piirkonnad jäävad Saksamaa naabrusesse ning ka Tšehhi Vabariik ja Austria on ise nende piirkondade suhtes olulisi piirangumeetmeid rakendanud."
2021-02-14;Lätis lisandus 424 uut koroonanakkuse juhtu ({{contentCtrl.commentsTotal}});https://www.err.ee/1608108979/latis-lisandus-424-uut-koroonanakkuse-juhtu;Lätis tuvastati viimase ööpäevaga 424 uut koroonanakkuse juhtu ja suri kaheksa koroonaviirusega nakatunut, teatas pühapäeval haiguste ennetamise ja kontrolli keskus. Laupäeval tehti Lätis 4955 koroonatesti, millest 8,6 protsenti osutusid positiivseks. Lätis on koroonanakkus tuvastatud 76 706 inimesel, neist 1451 on surnud, mis on 1,9 protsenti nakatunutest. Viimase 14 päeva haigestumus 100 000 inimese kohta on 548,6. Soomes tuvastati 312 uut koroonanakkuse juhtumit Soomes tuvastati viimase ööpäevaga 312 uut koroonaviirusesse nakatumist, teatas pühapäeval terviseamet. Viimase kahe nädalaga on registreeritud 5081 nakkusjuhtu, mida on 180 võrra rohkem kui eelnenud kahel nädalal.  Soomes on kogu pandeemia ajal koroonadiagnoosi saanud 50 319 inimest, surnud on neist viiruse tõttu 710.
2021-02-14;Ööpäevaga lisandus 667 koroonapositiivset, suri neli inimest ({{contentCtrl.commentsTotal}});https://www.err.ee/1608108916/oopaevaga-lisandus-667-koroonapositiivset-suri-neli-inimest;Viimase ööpäeva jooksul analüüsiti Eestis 4910 koroonaviiruse testi, neist esmaseid positiivseid teste oli 667 ehk 13,6 protsenti testide koguarvust. Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 302 inimesel. 214 uutest Harjumaa haigusjuhtudest on Tallinnas. Ida-Virumaale lisandus 102, Tartumaale 67, Saaremaale 37 ja Lääne-Virumaale 30 uut positiivset testi tulemust. Võrumaale lisandus 21, Raplamaale 17, Jõgevamaale 16, Pärnumaale 15, Viljandimaale 14, Valgamaale 13, Järvamaale 11, Põlvamaale 6, Hiiu- ja Läänemaale kaks uut nakkusjutu. 12 positiivse testitulemuse saanul puudus rahvastikuregistris märgitud elukoht. Viimase 14 päeva haigestumus 100 000 inimese kohta on 622,81 ning esmaste positiivsete tulemuste osakaal tehtud testide koguarvust 12,1 protsenti. Pühapäeva hommiku seisuga viibib haiglas 476 koroonapatsienti, nendest intensiivravi vajab 35 , kellest omakorda juhitaval hingamisel on 16 inimest. Uusi koroonaviiruse haigusjuhtumeid avati kokku 41. Koju saadeti seitse inimest, neli inimest viidi üle mitte-koroona osakonda. Ööpäeva jooksul suri neli koroonaviirusega nakatunud inimest: 88-aastane mees, 84-aastane naine, 83-aastane naine ja 75-aastane mees. Kokku on Eestis surnud 495 koroonaviirusega nakatunud inimest. Seni on haiglates lõpetatud 2954 koroonaviiruse haigusjuhtumit 2900 inimesega. 14. veebruari seisuga on tervenenud 41 328 inimest. Neist 28 758 inimese (69,6%) haigusjuhtum on lõpetatud, 12 570 inimese (30,4%) puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist. Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 842 494 viiruse SARS-CoV2 määramise testi. Esmaseid positiivseid teste on kokku olnud 52 416. Vaktsineerimisi on tehtud 46 152 inimesele Koroonaviiruse vastu vaktsineerimisi on tehtud 46 152 inimesele, kellest 22 284 on saanud mõlemad doosid. Eelmine nädal jõudis terviseametisse esimene AstraZeneca koroonavaktsiini saadetis 7200 doosiga. Veebruarikuu jooksul peaks Eestisse jõudma kokku umbes 40 500 doosi AstraZeneca koroonavaktsiini. Vastavalt riikliku immunoprofülaktika ekspertkomisjoni soovitusele kasutatakse AstraZeneca vaktsiini alla 70-aastaste riskirühma kuuluvate inimeste ja eesliinitöötajate vaktsineerimiseks sotsiaal-, haridus- ja siseturvalisuse valdkonnas. Täpsem eesliinitöötajate vaktsineerimise korraldus selgub algaval nädalal. Koroonaviiruse vastu vaktsineerimise eesmärk on kaitsta riskirühmi, kellel on suurem tõenäosus nakatuda või kelle nakatumisel võib haigus kulgeda raskemalt, ennetada ja vähendada koroonaviiruse põhjustatud haigus- ning surmajuhtumeid, vähendada koormust tervishoiusüsteemile ja majandusele ning kindlustada ühiskonnaelu normaalset toimimist. Esmajärjekorras võimaldatakse vaktsineerimist tervishoiutöötajatele ning tervishoiuasutuste töötajatele, hooldekodude töötajatele ja elanikele ning üle 70-aastastele ja teatud diagnoosidega inimestele, kellel võib tervise tõttu olla koroonaviiruse kulg raskem. Nii pea kui Eestisse jõuab piisavas koguses koroonavaktsiine võimaldatakse vaktsineerimist ka teistele sihtrühmadele ja kogu elanikkonnale.
2021-02-13;Murdmaasuusatamise MK-etapp jääb ära ({{contentCtrl.commentsTotal}});https://sport.err.ee/1608108658/murdmaasuusatamise-mk-etapp-jaab-ara;Järgmise nädala lõppu planeeritud murdmaasuusatamise maailma karika etapp Tšehhi suusakeskuses Nove Mestos ei toimu. Tšehhi on üks Euroopa kõrgema koroonaviiruse nakatumisnäitajaga riike ja seetõttu karmistas Saksamaa äsja piiranguid riigist sisenejatele. Kuna Nove Mesto etapile järgnevad maailmameistrivõistlused Oberstdorfis, siis Tšehhist tulevad suusatajad peavad viibima karantiinis ega saaks startida. Arvatavasti sakslased sportlastele erandeid ei teeks. Nove Mesto etapi korraldajad pidasid nõu rahvusvahelise suusaliiduga ja kuigi kõne all oli ka võimalus viia etapp läbi märtsis, siis eelistati võistlused lihtsalt ära jätta. See tähendab, et enne 25. veebruaril Oberstdorfis algavat suusaalade MM-i rohkem murdmaasuusatamise MK-etappe ei toimu. Hetkel pole ka selge, mis saab pärast MM-i, sest märtsikuusse olid planeeritud Norras peetavad etapid, aga sel nädalal tuli ka uudis, mille kohaselt käimasoleval hooajal riigis enam talispordi MK-etappe ei peeta. Rahvusvaheline suusaliit on lubanud Holmenkolleni võistlustele siiski asenduspaigad leida.
2021-02-13;Oxfordi ülikool alustab AstraZeneca vaktsiini testimist lastel ({{contentCtrl.commentsTotal}});https://www.err.ee/1608108484/oxfordi-ulikool-alustab-astrazeneca-vaktsiini-testimist-lastel;Oxfordi ülikool kavandab koroonaviiruse vastase vaktsiini testimist lastel, kinnitas laupäeval avaldatud teade, mille järgi värvatakse testrühma ja kontrollrühma 300 vabatahtlikku vanuses 6 kuni 17 eluaastat. Oxfordi vaktsiinikatsete juht Andrew Pollard ütles, et ehkki lapsed ei jää COVID-19 tagajärjel rängalt haigeks, on tähtis leida turvaline viis nad immuniseerida. Praegu on rohkem kui 50 riigis antud Oxfordi ülikooli arendatud ja AstraZeneca toodetud vaktsiinile kasutusluba alates 18. eluaastast. Pfizer, mille vaktsiini lubatakse kasutada alates 16. eluaastast, alustas oktoobris vaktsiinikatsetusi 12-aastastel. Moderna seevastu alustas 12-aastaste vaktsiinikatsetusi detsembris. Pollardi sõnul võimaldavad vaktsiinikatsetused poliitikutel otsustada, kas massvaktsineerimist tuleb laiendada ka lastele, et ka nii viiruse levikut tõkestada ja võimaldada koolidel häirimatult töötada. 
2021-02-13;Lätis lisandus ööpäevaga 773 ja Leedus 510 koroonapositiivset ({{contentCtrl.commentsTotal}});https://www.err.ee/1608108427/latis-lisandus-oopaevaga-773-ja-leedus-510-koroonapositiivset;Lätis lisandus viimase 24 tunni jooksul 773 nakatunut ning Leedus tuli juurde 510 koroonajuhtumit. Lätis tehti ööpäeva jooksul 10 157 koroonatesti, millest 773 osutus positiivseks. Viirusega suri 12 inimest. Haiglaravi vajab 902 patsienti. Riigis on kokku registreeritud 76 282 koroonajuhtumit ning viirusega on surnud 1443 inimest. Leedus oli uusi juhtumeid aga 510 ning viirusega suri ööpäeva jooksul 17 inimest. Nakatumisarvud on Leedus languses, kuid surmad püsivad siiski veel kõrgel tasemel. Kokku on riigis registreeritud 190 241 koroonajuhtu ja 3057 surma.
2021-02-13;Saaremaa vallavanem: viiruse levik sai hoogu hooldekodust ja laulukoorist ({{contentCtrl.commentsTotal}});https://www.err.ee/1608108445/saaremaa-vallavanem-viiruse-levik-sai-hoogu-hooldekodust-ja-laulukoorist;"Laupäeval lisandus Saaremaale 38 uut nakkusjuhtumit, vallavanema sõnul on viirus levinud laialdaselt Sõmera hooldekodus ning ka läbi ühe kiriku laulukoori. Vallavanem Mikk Tuisk ütles ERR-ile, et viirus levib Saaremaal Sõmera hooldekodus ning on koolidesse ja lasteaedadesse jõudnud ka läbi ühe kiriku laulukoori. Tuisk ütles, et distantsõppele on praegu saadetud ligikaudu kümme klassitäit kooliõpilasi. Ta selgitas, et mõni klass on ka keset päeva kaugõppele suunatud. ""Oleme läinud seda teed, kus on sees lähikontaktne või nakatunu, siis me paneme need klassid distantsõppele,"" lisas Tuisk. Kõiki koolilapsi aga koju saata ei saa, sest see hakkaks kohe mõjutama ka nende vanemaid ja seeläbi ka ettevõtlust, sõnas vallavanem. ""Õnneks tuleb koolivaheaeg peale ja elu on näidanud, et koolivaheaeg on see, mis seda viirust natukene alla tõmbab,"" lisas ta."
2021-02-13;Ööpäevaga lisandus 760 koroonapositiivset, suri viis inimest ({{contentCtrl.commentsTotal}});https://www.err.ee/1608108286/oopaevaga-lisandus-760-koroonapositiivset-suri-viis-inimest;Terviseameti andmetel tehti viimase 24 tunni jooksul 5220 koroonatesti, millest 760 ehk 14,6 protsenti osutus positiivseks. Koroonaviirusega suri ööpäeva jooksul viis inimest, 84-aastane naine, 82-aastane mees, 79-aastane naine, 74-aastane mees ja 55-aastane mees. Kokku on Eestis viirusega surnud 491 inimest. Haiglaravi vajab üks inimene rohkem kui päev varem ehk haiglates on kokku 452 patsienti. Neist 33 on intensiivravil (päev varem 30) ja 13 inimest juhitaval hingamisel (päev varem 12). Ööpäeva jooksul avati haiglates uusi COVID-19 haigusjuhtumeid kokku 66, koju saadeti 40 inimest, 19 inimest viidi üle mitte-COVID-19 osakonda. Rahvastikuregistri andmetel lisandus enim uusi positiivseid testitulemusi Harjumaale, kus koroonaviirusega nakatumine tuvastati 410 inimesel. 274 uutest Harjumaa haigusjuhtudest on Tallinnas. Ida-Virumaale lisandus 49, Tartumaale 41, Pärnu- ja Saaremaale 38, Raplamaale 27, Järvamaale 26, Võrumaale 25 ja Viljandimaale 24 uut positiivset testi. Valgamaale lisandus 20, Põlvamaale 14, Jõgevamaale kümme, Lääne-Virumaale kaheksa ning Hiiu- ja Läänemaale kolm uut nakkusjuhtu. 24 positiivse testitulemuse saanul puudus rahvastikuregistris märgitud elukoht. Viimase 14 päeva haigestumus 100 000 inimese kohta on 603 ning esmaste positiivsete tulemuste osakaal tehtud testide koguarvust on 12 protsenti. Eestis on COVID-19 vastu vaktsineerimisi tehtud 46 020 inimesele, kaks doosi on saanud 22 126 inimest. Laupäeva hommikuks on haiglates lõpetatud 2943 COVID-19 haigusjuhtumit 2889 inimesega. 13. veebruari seisuga on tervenenud 41 203 inimest. Neist 28 731 inimese ehk 69,7 protsendi haigusjuhtum on lõpetatud, 12 472 inimese ehk 30,3 protsendi puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist. Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 837 593 viiruse SARS-CoV2 määramise testi. Esmaseid positiivseid teste on kokku olnud 51 749, mis on 6,2 protsenti testide koguarvust.
2021-02-13;Indrek Kiisler: viimane aeg on viirusega kooselu ära õppida ({{contentCtrl.commentsTotal}});https://www.err.ee/1608108298/indrek-kiisler-viimane-aeg-on-viirusega-kooselu-ara-oppida;Koroonakriisil on vähemalt üks vähene positiivne külg. Üle pika aja saame reaalselt omal nahal tunnetada, et Eesti ongi iseseisev riik. Päriselt iseseisev. Ise otsustava ja vastutava rahva ning valitsusega. Kõlab ülepaisutatult, aga tegelikult ongi nii, kirjutab Indrek Kiisler. Piisab, kui heita korraks pilk viimastel kuudel Lätis toimunule. Läti oli ja on sisuliselt sõjaaega meenutavate piirangute all. Eestlasi ajas muigama, kui Läti valitsus otsustas jaanuari keskel, et inimesed võivad taas osta poest tikke, lumelabidaid ja sokke. Need olid vahepeal mitte-müüdavate kaupade nimekirjas. Nüüd veebruari keskpaigas saadi ka Läti valitsuses aru, et pakaselise ilmaga öine üleriigiline komandanditund on totrus. Eesti näib Läti pimedusse mattunud linnade kõrval nagu tuledes särav muinasjutumaa. 50 kilomeetrit Läti piirilt on Otepää ja Pärnu, kus spaad on avatud, poodidest, söögi -ja joogikohtadest rääkimata. Elu käib pea täie vungiga. Säärane muinasjutumaa oli meie enda selle talve valik, millel on mõjusad tagajärjed. Nii positiivsed kui ka kindlasti negatiivsed. Nakatumiste arv pole aastavahetusest saati sisuliselt muutunud, teised riigid on ülirangete piirangutega lõpuks viiruse alla surunud, kuigi vaid ajutiselt. Eesti näitajad on nüüd Euroopa koroonatabelite negatiivses ülemises otsas. Sajad inimesed on viiruses elu kaotanud. Kuid see oli Eesti valik koos kaasneva vastutusega.  Euroopas üha enam trende määrav Saksmaa valitus otsustas neljapäeval, et ühiskonna ees on selge numbriline eemärk. Saada nakatumine alla 35 juhtumi 100 000 inimese kohta. Koolid, poed, kultuuriasutused ja spordirajatised jäävad kinni, erilise vastutuleku korras lubatakse 1. märtsist sakslastel külastada juuksurit, sest see olevat inimväärikust alandav, kui saksa kodanik upub juuksepahmakasse. Jälle ajab Eestist vaadates muigama, aga tegelikult ongi see sakslaste õigus oma elu ise korraldada. Kui tõesti usaldatakse varsti ametist ja poliitikast lahkuvat liidukantslerit Angela Merkelit, kes teatas, et võib-olla(!) tuleb lähikuudel ja suvel uus muteerunud viirusevorm, siis sakslastele tundubki parem oma kodudesse varjuda. Sakslased on heitnud kinda teistele Euroopa rahvastele, käib omamoodi koroonaturniir, kus võisteldakse vahendeid valimata madalamate näitajate nimel. Aga ka Eestis oleme jõudnud teatavale teelahkmele. Nakatumiskordaja on viimastel nädalatel kõikunud napilt ühe ümber. Sellest hoolimata kasvab osas inimestes hirm, et järsku tabab ka Eestit tsunami ja koroonaviirus hakkab plahvatuslikult ülespoole liikuma. Olematu lootus, et nakatumine iseenesest väheneb, pole kuidagi täitunud. Üha rohkem kostub hääli, et me peame midagi tegema, nii see jätkuda ei saa. Eriti heitunud on need, kes ise piirangutest ülirangelt kinni peavad. Kaua suudab kõrgeid nakatumisnumbreid jälgida inimene, kes täielikult on loobunud sõprade ja lähisugulastega kokkusaamisest, ei külasta kultuuriüritusi ja söögi-joogikohti? Elab juba terve aasta eraklikult oma kodus. Muidugi on senisest elust irdumine piinav, eriti kui positiivset lõpp-lahendust ei paistagi. Lõpuks viib see allasurutud vihani. Soovini paljastega kätega neetud viirusele kallale minna. Nagu inimestele ikka omane, esitatakse nõudmisi isikliku mätta otsast. Paljud vanemad inimesed arvavad, et koolid tuleks kinni panna. Need, kes niikuinii väljas söömas ei käi, nemad paneks restoranid kohe lukku. Mõned on hakanud spordiklubisid vihkama. Üldiselt kalduvad piiranguid toetama avalikust sektorist palka saavad inimesed, sest nemad otseselt rahalist kaotust sulgemisest ei tunneta. Kõrgemalt haritud inimesed on samuti selgelt paremas positsioonis: võtad lihtsalt oma arvuti ja nõuad kodust töötades, et kõik peavad niisamamoodi talitama. Ilmselt surve valitsusele ja seda nõustavale teadusnõukojale aina kasvab. Teaduslikku tõestust paraku mõne konkreetse piirangumeetme kohta on vähe. Nii ühes kui teises suunas. Võib-olla niigi tühja kinosaali sulgemine aitab mõne üksiku nakatumise ära hoida, kuid sisulist mõju sellel viiruse levikule pole. Ja arvude taha ongi keeruline kiigata. Näiteks väitis terviseameti peadirektori asetäitja Mari-Anne Härma, et kiiresti on kasvanud nakatumine alla 19-aastaste seas. Samas on neist nakkuse koolist saanud vaid 24 protsenti. Ülejäänud 76 protsenti nakatunutest korjas viiruse üles mujalt. Mida sellises olukorras koolide kinnipanek annab? Annab kindlasti ajutise nakatumise arvu peatumise, sajad nakkused jäävad olemata. Aga nakatumine kasvab taas kohe, kui lapsed koolipinki tagasi lubada. Ning jälle oleme mõne nädalaga seal, kus alustasime. Varem või hiljem peame tõdema: viirus jääb meiega pikkadeks kuudeks ning suure tõenäosusega ei saabugi suveks suurt kergendust, sest vaktsineerimine hilineb ja me ei tea kaua vaktsiinide kaitsev mõju üldse kestab. Inimeste valmisolek enese elu piirata pole selline nagu möödunud aasta märtsis-aprillis.  Vahest aitab mõistmine, et oleme nagu maratonirajale sattunud sprinterid, kes lõpuni vastupidamiseks peavad vaikset tempot hoidma, sest vahepeal sprintides ja siis hingeldades jõukogumiseks peatudes, kulub pika jooksumaa läbimiseks veelgi rohkem aega. Rapsides läheb nagu Iirimaal, kus nakatumine kerkis lakke just tänu sellele, et kauaks luku taha pandud inimesed pääsesid korraks kõrtsidesse ja nakatumisnäit 1400 oli kahe nädalaga naksti käes. Ükskõik, mida valitsus ka lähiajal otsustab, tuleb arvestada, et see kevad tuleb tegelikult raskem kui eelmine. Ja seda oleks aus ka avalikult inimestele öelda.
2021-02-12;Ungari alustas esimesena EL-is Sputnik V-ga vaktsineerimist ({{contentCtrl.commentsTotal}});https://www.err.ee/1608107929/ungari-alustas-esimesena-el-is-sputnik-v-ga-vaktsineerimist;"Ungari alustas reedel esimese Euroopa Liidu liikmesriigina vaktsineerimist Vene vaktsiiniga Sputnik V. Kasutusloa Vene vaktsiinile andis Ungari jaanuaris ja tellis kokku kaks miljonit doosi, mis peaks kohale jõudma kolme kuu jooksul, vahendas ""Aktuaalne kaamera"". Kasutusluba on antud ka Hiina koroonavaktsiinile Sinopharm ning seda on tellitud viis miljonit doosi. Peaminister Viktor Orbani sõnul kaotab riik iga päevaga, mil Brüsseli järele oodatakse, 100 ungarlase elu. Lihavõtteks loodetakse riigis vaktsineerida 2,5 miljonit inimest."
2021-02-12;Esmaspäevast ei pea Eestis liikumist piirama kuuest Euroopa riigist saabujad ({{contentCtrl.commentsTotal}});https://www.err.ee/1608107833/esmaspaevast-ei-pea-eestis-liikumist-piirama-kuuest-euroopa-riigist-saabujad;"Alates esmaspäevast ei pea Eestisse saabumisel oma liikumist piirama kuuest Euroopa riigist tulijad. Eestisse saabumisel rakendub kümnepäevane liikumisvabaduse piirang neile, kes tulevad Euroopa Liidu, Euroopa majanduspiirkonna ja Schengeni ala riigist, mille nakatumisnäitaja on üle 150 inimese 100 000 elaniku kohta viimase 14 päeva jooksul. Järgmine nädal rakendub liikumisvabaduse piirang järgmistest riikidest saabujatele: Andorra, Austria, Belgia, Hispaania, Holland, Horvaatia, Iirimaa, Itaalia, Küpros, Leedu*, Liechtenstein, Luksemburg, Läti*, Malta, Monaco, Poola, Portugal, Prantsusmaa, Rootsi, Rumeenia, Saksamaa, San Marino, Slovakkia, Sloveenia, Šveits, Tšehhi ja Ungari. Vatikani näitaja on küll null, kuid sealt Itaalia kaudu Eestisse reisides kehtib samuti kümnepäevane liikumisvabaduse piirang. Liikumisvabaduse piirang ei rakendu neile, kes saabuvad riikidest, mille nakatumisnäitaja on alla 150 inimese 100 000 elaniku kohta viimase 14 päeva jooksul: Bulgaaria, Island, Kreeka, Norra, Soome ja Taani. *Vastavalt valitsuse korraldusele ei kohaldata liikumisvabaduse piirangut haiguse tunnusteta inimestele, kes on järjest viimase kümne päeva jooksul viibinud Eesti, Leedu või Läti territooriumil ning saabunud Leedust või Lätist Eestisse, juhtudel kui: (1) inimene on teinud mitte enne kui 72 tundi enne Eestisse saabumist koroonaviiruse testi, mille tulemus on negatiivne või on teinud nimetatud testi viivitamata Eestisse saabumise järel ja selle tulemus on negatiivne. Kuni negatiivse testitulemuse teadasaamiseni peab püsima eneseisolatsioonis; (2) inimese Eestisse saabumise eesmärk on töötamine, õppimine, tervishoiuteenuse saamine, perekondlikud sündmused või transiit. Nimetatud põhjustel Eestisse saabujal ei ole ka koroonaviiruse testimise kohustust. Saabumine väljastpoolt Euroopa Liitu, Euroopa majanduspiirkonda või Schengeni ala: Ühendkuningriigist Eestisse saabujatele kehtib täiendav kohustus teha kuni 72 tundi enne Eestisse saabumist COVID-19 test, mille tulemus on negatiivne. Testi tegemise kohustus ei laiene alla 12-aastastele lastele. Samuti rakendub Ühendkuningriigist saabujatele kümnepäevane eneseisolatsiooni kohustus. Reegel kehtib ka siis, kui Ühendkuningriik on olnud Eestisse saabumisel transiitriigiks. Eneseisolatsiooni perioodi on võimalik lühendada, kui lisaks esimese testi negatiivsele tulemusele on ka seitsmendal päeval pärast saabumist tehtud kordustesti tulemus negatiivne. Euroopa Liidu Nõukogu kolmandate riikide nimekirja alusel on võimalik Eestisse reisida Austraaliast, Lõuna-Koreast, Rwandast, Singapurist, Taist ja Uus-Meremaalt. Kümnepäevane eneseisolatsiooni kohustus kehtib riikide puhul, mille nakatumisnäitaja on üle 16 inimese 100 000 elaniku kohta viimase 14 päeva jooksul ehk saabudes Rwandast. Saabudes töötamise või Eestis registreeritud õppeasutuses õppimise eesmärgil kolmandast riigist, mis ei ole Euroopa Liidu Nõukogu soovituse nimekirjas, rakendub kümnepäevane eneseisolatsiooni kohustus ning neil reisijatel tuleb viivitamata Eestisse saabumise järel teha koroonaviiruse test ning kordustest mitte varem kui kuuendal päeval pärast esimese testi tegemist. Testimine ennetähtaegselt eneseisolatsioonist ei vabasta. Eneseisolatsiooni aja lühendamiseks kehtib järgnev kord (saabudes nii Euroopast kui ka väljastpoolt, välja arvatud kolmandate riikide kodanikele, kes saabuvad Eestisse õppimise või töötamise eesmärgil): (1) inimesed, kes ei soovi olla kümme päeva pärast Eestisse saabumist eneseisolatsioonis, võivad teha koroonaviiruse PCR testi juba välisriigis kuni 72 tundi enne Eestisse saabumist. Eestis olles on siis võimalik mitte enne kui kuuendal päeval pärast välismaal tehtud esimest testi teha teine test. Inimene vabaneb kümnepäevasest isolatsioonikohustusest ennetähtaegselt, kui mõlema testi tulemused on negatiivsed; (2) inimesed, kes ei ole teinud testi kuni 72 tundi enne Eestisse saabumist, võivad teha Eestis esimese testi kohe pärast riiki saabumist ning teise testi mitte varem kui kuus päeva pärast esimese testi tegemist. Kümnepäevase isolatsiooni võib lõpetada ennetähtaegselt juhul, kui mõlema testi tulemus on negatiivne. Kümnepäevast eneseisolatsiooni ja koroonatestimise nõudeid ei kohaldata inimestele, sealhulgas neile, kes saabuvad Suurbritannia ja Põhja-Iiri Ühendkuningriigist või kolmandast riigist, kes: (1) on läbi põdenud koroonaviiruse ja arsti poolt terveks tunnistamisest ei ole möödunud rohkem kui kuus kuud; (2) on läbinud koroonaviiruse vastase vaktsineerimise ja selle lõpetamise päevast ei ole möödunud rohkem kui kuus kuud. Koroonaviiruse leviku tõttu soovitab välisministeerium vältimatu vajaduseta hoiduda rahvusvahelisest reisimisest."
2021-02-12;Lääneranna vallas hüppas nakatumisnäit lakke ({{contentCtrl.commentsTotal}});https://www.err.ee/1608107647/laaneranna-vallas-huppas-nakatumisnait-lakke;"Lääneranna vallas tõusis koroonaviirusesse nakatmisnäit 300 pealt üheksa päevaga 1400 peale. ""Lääneranna vallas on üheksa päevaga lisandunud 68 COVID-19 nakatunut. 14 päeva haigestumuse näit 100 000 elaniku kohta on meie vallas tõusnud 305 pealt 1412 peale,"" teatas vald sotsiaalmeedias. Näiteks kogu Pärnumaal on vastav näitaja 642,8. Vald tõi välja, et haigestunud on õpilased, õpetajad, lapsed ja hallatavate asutuste töötajad. Lääneranna Vallavalitsus on seisukohal, et lisaks üle-eestilistelt kehtivatele piirangutele on viiruse leviku tõkestamiseks vajalik rakendada täiendavaid vallasiseseid piiranguid, mis hakkavad juba reedest kehtima ja kestavad praeguse seisuga nädal aega. Näiteks otsustas vald peatada Lääneranna Vallavalitsuse hallatavates huvikoolides tavapärane õppetöö ning viia see 100-protsendiliselt üle distantsõppevormile, vahendas Lääneranna teataja. Samuti otsustas vald peatada kõikides Lääneranna valla hallatavates kultuuriasutustes huvihariduse ja -tegevuse läbiviimine, ka täiskasvanutele. Lisaks suletakse elanike teenindamiseks Lääneranna Raamatukogu Metsküla haruraamatukogu ning lükatakse edasi Lihula Spordihoones sellele laupäevale planeeritud Eesti meistrivõistlused kreeka-rooma, naiste- ja vabamaadluses juunioride vanuseastmele kuni olukorra stabiliseerumiseni. Terviseameti pressiesindaja Merilin Verniku sõnul tuleb arvestada, et inimesed liiguvad ringi ning viirus levib inimeselt inimesele, seetõttu tuleks kindlasti mittevajalikke lähikontakte vältida. ""Tulemas on erinevaid tähtpäevi ning proovime inimestele meelde tuletada, et endiselt on väga oluline vastutustundlik käitumine ja kõigi ohutusmeetmete järgimine,"" lausus Vernik. Verniku sõnul ei ole aga Lääneranna valla puhul sugugi kõrgeima nakatumisnäitajaga Eestis. Näiteks Pärnus on nakatumisnäit 2530 ja Maardu linnas 1767."
2021-02-12;Ööpäevaga lisandus 717 nakatunut, suri kuus inimest ({{contentCtrl.commentsTotal}});https://www.err.ee/1608107332/oopaevaga-lisandus-717-nakatunut-suri-kuus-inimest;Terviseameti andmetel tehti viimase 24 tunni jooksul 5513 koroonatesti, millest 717 ehk 13 protsenti osutus positiivseks. Koroonaviirusega suri ööpäeva jooksul kuus inimest, kaks 93-aastast naist, 92-aastane naine, 89-aastane mees, 79-aastane naine, 67-aastane mees. Kokku on Eestis viirusega surnud 486 inimest. Haiglaravi vajab neli inimest vähem kui päev varem ehk haiglates on kokku 451 patsienti. Neist omakorda on 30 inimest intensiivravil (päev varem 32) ja 12 inimest juhitaval hingamisel (päev varem 13). Ööpäeva jooksul avati haiglates uusi COVID-19 haigusjuhtumeid kokku 54, koju saadeti 29 inimest ning 20 inimest viidi üle mitte-COVID-19 osakonda. Rahvastikuregistri andmetel lisandus enim uusi positiivseid testitulemusi Harjumaale, kus koroonaviirusega nakatumine tuvastati 306 inimesel. 232 uutest Harjumaa haigusjuhtudest on Tallinnas. Ida-Virumaale tuli juurde 97, Tartumaale 72, Pärnumaale 35, Järvamaale 31, Saaremaale 27, Raplamaale 26, Võrumaale 23 uut positiivset testi. Põlva-, Jõgeva- ja Lääne-Virumaale lisandus 18, Viljandimaale 11, Valgamaale kaheksa ning Lääne- ja Hiiumaale neli uut nakkusjuhtu. 19 positiivse testitulemuse saanul puudus rahvastikuregistris märgitud elukoht. Viimase 14 päeva haigestumus 100 000 inimese kohta on 576,1 ning esmaste positiivsete tulemuste osakaal tehtud testide koguarvust 11,6 protsenti. Eestis on COVID-19 vastu vaktsineerimisi tehtud 44 486 inimesele, kaks doosi on saanud 21 312 inimest. Terviseameti jälgimisel on üle 22 800 inimese Tänaseks on haiglates lõpetatud 2887 COVID-19 haigusjuhtumit 2834 inimesega. 12. veebruari seisuga on tervenenud 40 476 inimest. Neist 28 112 inimese ehk 69,5 protsendi haigusjuhtum on lõpetatud, 12 364 inimese ehk 30,5 protsendi puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist. Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 832 395 viiruse SARS-CoV2 määramise testi. Esmaseid positiivseid teste on kokku olnud 50 993, mis on 6,1 protsenti testide koguarvust. Terviseamet tuletab meelde, et viirusega nakatuvus on Eestis jätkuvalt kõrge ning on oluline, et kõik inimesed peaksid kinni üleriiklikest piirangutest ja järgiks hügieenireegleid.  
2021-02-12;Tokyo olümpiamängude juht astus ametist tagasi ({{contentCtrl.commentsTotal}});https://www.err.ee/1608105760/tokyo-olumpiamangude-juht-astus-ametist-tagasi;"Seksistlike märkuste tõttu skandaali sattunud Tokyo suveolümpiamängude korralduskomitee juht Yoshiro Mori astus reedel ametist tagasi. ""Minu kohatud kommentaarid tekitasid palju tüli. Ma vabandan,"" lausus viis kuud enne olümpiamängude algust ameti maha pannud 83-aastane Mori korralduskomitee pressikonverentsil. Mori veebruari alguses öeldud vastuolulised kommentaarid Jaapani olümpiakomitee juhatuse koosolekul tekitasid nördimust nii kodu- kui välismaal, teatas Deutsche Welle. ""Kui suurendame juhatuses naissoost liikmete arvu, peame veenduma, et nende kõneaeg on mõnevõrra piiratud, neil on raskusi rääkimise lõpetamisega, mis on tüütu,"" lausus Mori toona. ""Meil on korraldustoimkonnas seitse naist, kuid kõik saavad oma kohast aru."" 4. veebruaril kiiruga kokku kutsutud pressikonverentsil üritas Mori oma sõnu tagasi võtta. Ta tunnistas, et tema kommentaarid olid sobimatud, kuid samas keeldus ta tagasi astumast. Mori oli Jaapani peaminister aastatel 2000-2001. Peaministrina sattus Mori skandaali, kui jätkas golfimängu pärast seda, kui sai teada, et USA allveelaev uputas Jaapani kalapaadi, kus hukkus üheksa inimest. Kui Morilt hiljuti küsiti, kas ta tõesti arvas, et naised räägivad liiga palju, ütles Mori: ""Ma ei kuula naisi viimasel ajal nii palju, nii et ma ei tea"". Hiljutised küsitlused näitavad, et ligi 80 protsenti jaapanlastest ei toeta, et see aasta Tokyo olümpiamängud koroonaviiruse ohu tõttu toimuksid."
2021-02-12;Läti valitsus tühistas öise liikumiskeelu ({{contentCtrl.commentsTotal}});https://www.err.ee/1608107278/lati-valitsus-tuhistas-oise-liikumiskeelu;"Läti valitsus otsustas neljapäeval tühistada öise liikumiskeelu, ütles peaminister Krisjanis Karins. Karins märkis, et öise liikumiskeelu asemel hakkab politsei senisest karmimalt jälgima kogunemistele ja piiriületusele kehtestatud reegleid ning karantiinist kinnipidamist. Läti siseminister Sandis Girgens ütles, et valitsus käitus vastutustundlikult, otsustades öist liikumiskeeldu mitte pikendada. Girgens lubas, et politseipatrullid tegutsevad ööpäevaringselt. ""Meil ei tohiks olla mingit illusiooni, et meetmeid leevendatakse,"" teatas Girgens. Seni oli Lätis öine liikumiskeeld jõus reedest pühapäevani kella 22-st 5-ni."
2021-02-11;Alates esmaspäevast peavad reisijad Läti territooriumi läbima 12 tunniga ({{contentCtrl.commentsTotal}});https://www.err.ee/1608106132/alates-esmaspaevast-peavad-reisijad-lati-territooriumi-labima-12-tunniga;"Läti valitsus otsustas neljapäeval, et inimestel, kes riigist läbi sõidavad, on selleks aega 12 tundi pärast leheküljel covidpass.lv registreerimist, teatas siseministeerium BNS-ile. Ministeerium selgitas, et epidemioloogilist olukorda ja uute koroonaviiruse variantide levikut arvestades on oluline vähendada aega, mil Lätist läbi sõitev inimene riigi territooriumil viibib. Alates 15. veebruarist peab Läti territooriumi läbima 12 tunniga. Erand tehakse transporditeenuste osutajatele, rahvusvahelistele reisijatele, lennureisijatele ning laevade ja lennukite meeskondadele. Alates neljapäevast on kahe nädala jooksul lubatud Lätti siseneda vaid mõjuvatel põhjustel. ERR-i korrespondent Ragnar Kond ütles ""Aktuaalses kaameras"", et Läti valitsus on otsustanud samas lõpetada nädalavahetustel kehtinud komandanditunni selleks, et politsei saaks igal pool kontrollida piirangute täitmist. Kond selgitas, et lätlased kardavad väga koroonaviiruse uute tüvede paljunemist riigis. Teine uute piirangute põhjus on Kondi sõnul see, et valitsusel on tähtsamatki teha, kui mõelda, kas eestlased saavad üle piiri või mitte. ""Põhitähtis küsimus on see, kas õnnestub esimese ja teise klassi õpilased kooli saata. Neljapäeval näiteks valitsuse istungil suurem osa ajast kulus selleks, et väidelda, kas pedagoogid võiks tõsta ettepoole seenioritest, et nad saaksid kiiremini oma vaktsiini kätte. Sellist kokkulepet veel ei ole ja pedagoogid on praegu kõigist teistest ametitest, kui jätame meditsiinitöötajad välja, eespool,"" rääkis Kond. Läti riigijuhid said koroonavaktsiini Riias Stradinši ülikooli kliinikus said neljapäeval koroonavaktsiini Läti president Egils Levits, neli endist presidenti ja peaminister Krišjanis Karinš. Otsuse riigi tähtsaimad ametiisikud vaktsineerida tegi valitsus. Eesmärk on tagada erakorralise olukorra ajal toimiv riigijuhtimine ja julgustada kõhklejaid vaktsineerima või siis selleks järjekorda panema, vahendas ""Aktuaalne kaamera"". Läti juhtidele süstiti AstraZeneca vaktsiini. Läti president kinnitas, et Läti on valmis vaktsineerima kõik soovijad kahe kuu jooksul päevast, mil riiki on saabunud piisav kogus vaktsiini. Üleriigilises elektroonilises vaktsineerimisjärjekorras on end praeguseks kirja pannud üle 90 000 inimese. ""Kutsun kõiki vaktsineerima, et rutem naasta harjumuspärasesse elurütmi - käia tavapäraselt tööl, õpilased saavad õppida koolis, võime külastada kohvikuid ja teatreid. Nii kiiresti kui võimalik,"" rääkis Levits. ""Siin pole koht rääkida usaldamisest või usaldamatusest. See on täiesti selgevõimalus minna eluga edasi,"" sõnas endine president Andris Berzinš. ""Pole tähtis, kes vaktsineerib esimese ja kes viimasena. Tähtis on, et saavutaksime võimalikult kiiresti immuunsustaseme, mis võimaldaks ühiskonnal hakata taas elama tavapärast elu, nagu oleme harjunud,"" ütles endine president Valdis Zatlers."
2021-02-11;Koroonahaigete hooldaja: hirm tuli maha suruda ({{contentCtrl.commentsTotal}});https://www.err.ee/1608106090/koroonahaigete-hooldaja-hirm-tuli-maha-suruda;"Viimased viis kuud Tartu ülikooli kliinikumi intensiivravi osakonnas koroonahaigeid hooldav Margit Hünnonen tõdes, et seda tööd alustades oli tal hirm teadmatuse ees, kuid see tuli maha suruda. Hünnonen on kliinikumi intensiivravi osakonnas töötanud poolteist aastat, neist viimased viis kuud koroonapatsientide hooldajana. Hünnonen rääkis ""Ringvaates"", et kuigi koroonahaigete hooldamine on väsitav, siis talle ta töö meeldib. Naine tõdes, et koroonahaigete hooldajana alustades oli tal hirm. ""Nagu ikka on inimesel hirm teadmatuse ees, et kõik, mida ei tunne, tekitab hirmu. Aga see on minu töö ja seda tuleb teha. Eks siis tuli hirm maha suruda,"" ütles ta. Hünnonen on saanud ka kätte oma kaks koroonavaktsiini süsti. Ta ütles, et nüüd on natukene julgem olla, kuid alati on oht, et ta võib viia haigust koju abikaasale ja oma lastele. ""Aga arvan, et olen piisavalt vastutustundlik ja kogu koroonaaeg ja selles osakonnas töötamine on andnud piisavalt kogemust, et oskan oma pere hoida,"" lisas ta siiski. Vabal ajal on naine käinud paariks päevaks abiks ka hooldekodus. ""Paluti abi ja ma arvan, et praegu on iga inimese kohustus aidata. See on aeg, kus peame olema vastutulelikud, siis koos elame selle aja üle,"" selgitas ta. Hünnonen ütles, et kuigi see kõlab klišeena, siis talle meeldib inimesi aidata. ""See on väga igapäevane ütlus. Ma võib-olla ütlengi, et mulle meeldib meeskonnatöö, meeskonnaga koos olla, inimestele head teha. Ja see ongi minu töö ju,"" rääkis ta. Hünnonenil on viis last ja lisaks talumajapidamine, kus kasvavad hobused, ponid, lehmad ja kodulinnud. Margit Hünnoneni pikkade tööpäevade tõttu haiglas on majapidamine jäänud suuresti abikaasa Eero ja ka laste õlule."
2021-02-11;Saksamaa pikendas rangeid koroonapiiranguid 7. märtsini ({{contentCtrl.commentsTotal}});https://www.err.ee/1608105391/saksamaa-pikendas-rangeid-koroonapiiranguid-7-martsini;"Saksamaa kantsler Angela Merkel teatas kolmapäeval, et karme koroonapiiranguid pikendatakse 7. märtsini. Koroonaviirusest tingitud piirangud kehtivad Saksamaal juba eelmise aasta novembri lõpust. Suletud on mitteelutähtsad kauplused, restoranid, spordi- ja meelelahutuskeskused, muuseumid ja teatrid. Distantsõppel olnud koolilapsed võivad Saksamaal piirkonniti naasta kooli, kui koroonaviiruse epideemia olukord seda võimaldab. Viimase ööpäevaga tuvastati Saksamaal üle 10 000 uue koroonanakkuse juhtumi, kokku on neid juba üle 2,3 miljoni. Koroonaviiruse tõttu on Saksamaal surnud ligi 64 000 inimest. Saksamaa sulgeb piiri mitme Tšehhi regiooni ja Austria Tirooliga Saksamaa keelab reisimise Tšehhi piirialadele ja Austria Tirooli liidumaale, sest seal on hakanud levima uus ja nakkavam koroonaviiruse variant, ütles neljapäeval siseminister Horst Seehofer. ""Baier ja Saksimaa palusid täna valitsusel liigitada Tirool ja Tšehhi piiriregioonid viirusemutatsiooni aladeks, et kehtestada piirikontroll,"" ütles Seehofer ajalehele Süddeutsche Zeitung. ""Selles lepiti kokku (Saksa) kantsleri ja asekantsleriga,"" lisas ta. Piirangud hakkavad kehtima esmaspäeval. Saksamaa keelustas jaanuari lõpus enamikule reisijatest sisenemise uute viirusevariantidega riikidest. Vaid mõne erandi puhul on Saksamaale lubatud nendest riikidest saabuda, sealjuures on lubatud naasta sakslastel ja oluliste valdkondade töötajatel nagu arstidel.  Euroopa suurim majandus on oma päevast nakatumismäära kahe kuu jooksul piirangute abil, sealjuures poodide, koolide ja restoranide sulgemisega kahandanud poole võrra.  Kardetakse, et praegune positiivne trend satub ohtu, kui nendest kõrgete nakatumismääradega piiriregioonidest tulevad inimesed Saksamaale.  Iseäranis on Saksa valitsus mures nõndanimetatud Lõuna-Aafrika Vabariigi viirusevariandi pärast, mis on hakanud levima Tiroolis ja Briti variandi pärast, mis levib Tšehhis.  Saksa kantsler Angela Merkel helistas Austria kantslerile Sebastian Kurzile, et väljendada muret olukorra pärast Tiroolis. Kurzi sõnul on Tiroolis Euroopa suurim LAV-i variandi puhang. Austria on kehtestanud liidumaalt väljumisele piirangud.  Saksimaa, mis piirneb Tšehhiga, teatas, et kehtestab laupäevast alates rangemad kontrollid, samuti puudutavad piirangud inimesi, kes käivad üle piiri tööl.  Tšehhi valitsus teatas neljapäeval, et blokeerib kolm levikupiirkonda, sealjuures kaks Saksa piiril, takistades inimestel sealt väljuda ning sinna siseneda.  Tšehhi tervishoiuametnikud tahavad, et meede oleks jõus kolm nädalat, kuigi teatud eranditega. "
2021-02-11;Koroona jätab Thomas Mülleri õhtusest finaalist kõrvale ({{contentCtrl.commentsTotal}});https://sport.err.ee/1608106003/koroona-jatab-thomas-mulleri-ohtusest-finaalist-korvale;Saksamaa tippklubi Müncheni Bayerni tähtmängija Thomas Müller andis positiivse koroonaproovi ega sa neljapäeva õhtul kaaslasi klubide MM-i finaalis aidata. Rahvusvahelise jalgpalliliidu teatel viibib Müller praeguseks isolatsioonis. Sel hooajal on ta Bundesligas näidanud suurepärast hoogu: tema nimel on kümme väravat ja kümme resultatiivset söötu. Müller pole Bayerni esimene koroonapositiivne. Varem on samadel põhjustel kõrvale jäänud Leon Goretzka ja Javi Martinez. Jalgpalliklubide MM-finaali algab ETV2 ja ERR-i spordiportaali vahendusel kell 19.50. Müncheni Bayerni vastaseks on Mehhiko klubi Tigres UANL.
2021-02-11;Eesti läks nakatumisnäitajalt Lätist napilt mööda ({{contentCtrl.commentsTotal}});https://www.err.ee/1608105409/eesti-laks-nakatumisnaitajalt-latist-napilt-mooda;Eesti viimase kahe nädala nakatumisnäitaja 100 000 elaniku kohta on alates neljapäevast Balti riikide kõigeim, selgub Helsingin Sanomate Euroopa riikide võrdluandmestikust. Eesti nakatumisnäitaja (575) on selle järgi nüüd napilt kõrgem kui Lätil (574). Leedu nakatumisnäitaja on selgelt Balti riikide madalaim (322). Helsingin Sanomate Euroopa riikide võrdlusandmestikus on 46 riigi nakatumisnäitajad, kus Eesti on nüüd negatiivses mõttes aegade kõrgeimal ehk üheksandal kohal. Kõige kõrgemad nakatumisnäitajad on praegu Euroopas Montenegros, Portugalis ja Tšehhis. Kõige madalamad nakatumisnäitajad on Islandil, Norras ja Soomes (94). Eestist on madalam nakatumisnäitaja meie lähinaabritest ka Rootsis (394).
2021-02-11;Narva koolide õpetajad suhtuvad vaktsineerimisse väga erinevalt ({{contentCtrl.commentsTotal}});https://www.err.ee/1608105091/narva-koolide-opetajad-suhtuvad-vaktsineerimisse-vaga-erinevalt;"Tuleval nädalal peaks algama haridustöötajate vaktsineerimine. Narva haridustöötajate suhtumine vaktsineerimisse on kooliti väga erinev: mõnes koolis soovivad vaktsineerimist pea kõik õpetajad, mõnes vaid kolmandik. Õpetajate vaktsineerimise kohta praegu kindlat ja selget plaani pole. Üldiselt teatakse, et süstima hakatakse veebruari keskel ning vaktsineerimise protseduuri eest vastutab linnavalitsus. Eeldatavasti õpetajad ise kusagile minema ei pea, vaktsiini koos süstijatega toovad kohale Narva haigla kiirabiautod. Praegu käib Narva koolides vaktsineeritavate nimekirjade koostamine. ""Meil soovivad vaktsineerida praktiliselt kõik õpetajad. Ma ei tea, kui palju me nüüd just väga tugevalt kardame haigust, aga see eneseisolatsioon, mis on juba mõnele õpetajale kolm korda kaela tulnud, on vaieldamatult väga tugev motivaator,"" rääkis Narva Eesti Gümnaasiumi direktor Uta Kroon-Assafrei. Kui väikeses koolis käib küsitlus kiiresti, Narva Eesti Gümnaasiumis on 24 õpetajat, siis suures koolis võtab see aega. Narva Pähklimäe Gümnaasiumi enam kui sajast õpetajast jõuti kolmapäeva tööpäeva lõpuks küsitleda veidi üle poole. ""Hetkel ma saan öelda, et üks kolmandik töötajatest on öelnud, et jah, tahaksin vaktsineerida,"" ütles Pähklimäe gümnaasiumi direktor Vjatšeslav Konovalov. Koolijuht loodab, et küsitluse lõppedes võiks vaktsiinisoovijate hulk küündida 50 protsendini. Konovalov möönas, et isegi vabatahtlik vaktsineerimine tekitab õpetajate seas palju küsimusi. ""Peamine küsimus on selles, kas vaktsineerimisest keeldumise korral kehtestatakse sanktsioonid või mitte, kas mind koondatakse jne. Ja siis ma koolidirektorina selgitan, et vaktsineerimine on hea asi, sest see annab inimesele kindluse ja näiteks avaneb võimalus reisida. Aga lõppude lõpuks inimesed teevad ise valikuid,"" selgitas Konovalov. Haridusministeeriumi teatel peaks täpsem ülevaade, kuidas õpetajad vaktsineerimisse suhtuvad, selguma tuleva nädala alguses. Narva linnavalitsuse kultuuriosakond, kuhu koolid samuti nimekirju saadavad, loodab selgusele jõuda alles nädala pärast. Kui palju on Narva koolides üldse vaktsineerimisele kuuluvaid töötajaid, neid andmeid praegu linnavalitsusel pole. Samuti jäi veidi segaseks, miks tegelevad vaktsineeritavate nimekirja koostamisega paralleelselt haridusministeerium ja linnavalitsus. Praegu tundub, et vaktsiini hakatakse tellima haridusministeeriumi ning vaktsineerima linnavalitsuse nimekirja alusel. Milline neist õigem ja täpsem on, selgub ehk siis, kui kiirabiautod Narva koolidesse jõuavad."
2021-02-10;Läti otsib võimalust algklassid kooli tagasi lubada ({{contentCtrl.commentsTotal}});https://www.err.ee/1608104746/lati-otsib-voimalust-algklassid-kooli-tagasi-lubada;"Lätis pole seni suudetud leida turvalist lahendust, kuidas haigestumuse kasvades lubada kooli tagasi algklasside õpilased. Praegu on kõik koolid, ka ülikoolid koduõppel. Ülikooli lastehaigla ja terviseministeerium selgitavad lõbusa õppevideo abil lastele, miks tuleks maski kanda. 7.-12. klassi lapsed õpivad Lätis kodus juba kolm kuud, järk-järgult keelati kooliminek teistelgi. Kõige nooremad pole klassidesse pääsenud jõulueelsest ajast, vahendas ""Aktuaalne kaamera"". Nüüd oli valitsus juba põhimõtteliselt otsustanud 1. ja 2. klassi rüblikud karmide turvanõuete järgides kooli tagasi lubada, kuid viimasel hetkel tuli ikka öelda ""ei"". Siiski lubati kõigi vanuserühmade hädavajalikud üksikkonsultatsioonid. ""Kui see sõltunuks ainult minust, poleks ma mingil juhul taganenud otsusest lubada noorimad lapsed kooli. Kuid ühiskonna käitumist ma kahjuks mõjutada ei suuda. Nakatumisnäitajad pole neil päevil mitte langenud, vaid tõusnud,"" ütles Läti haridusminister Ilga Šuplinska. Koolimajade uksed on Lätis olnud juba pikka aega tundideks kinni. See on pannud raskesse olukorda mitte ainult õpilased, vaid ka nende pered, sest kodutöö korraldamine on ikka päris keeruline. Hoolimata sellest, et Läti riik on tulnud appi ja ostnud tuhandeid arvuteid neile peredele, kus kodus pole netiühendust ja arvutit, kuid ikka pole kõigil veel vajalikke tehnilisi lahendusi. ""Lastele, eriti väikestele videotund päris hästi meeldib, mida ei saa küll öelda suuremate laste kohta. Oleme saanud juba 30 sülearvutit ja neid me laenutame õpilastele, kel seda vaja on,"" ütles Riia Eesti kooli direktor Urve Aivare. Meetmed, mille täitmisel üldse võiks 1. ja 2. klassi laste koolitöö kohapeal võimalik olla, on päris karmid. Näiteks on tungiv soovitus minna kooli jalgsi või oma autoga, mõnel pool on ootamas koolibussid. Lastearstide kinnitusel ei mõju koolimajas maskide kandmine ka seitsme- ja kaheksa-aastastele halvasti. Läbi mõeldakse testimine. ""Tervise- ning haridus- ja teadusministeeriumi eksperdid püüavad koos leida lahendust, millistel tingimustel, millist testimiskorda järgides, millist ruumide ettevalmistust arvestades, milliseid transpordivõimalusi kasutades saaks tähelepanelikult, aeglaselt ja järk-järgult taastada kohapealseid õpinguid koolides. Alustades mõistagi kõige nooremaist,"" rääkis terviseminister Daniels Pavluts. Haridusministeerium on pakkunud ka võimalust taastada osaline õppetöö paigus, kus nakatumus on väiksem. Valitsuse otsust seni veel pole. Kuigi lasteaiad on avatud, edastas haridus- ja teadustöötajate ametiühing kolmapäeval pöördumise lapsevanemaile võimaluse korral hoida lapsi kodus."
2021-02-10;Leyen: olime koroonavaktsiini ootuses liiga optimistlikud ja enesekindlad ({{contentCtrl.commentsTotal}});https://www.err.ee/1608104743/leyen-olime-koroonavaktsiini-ootuses-liiga-optimistlikud-ja-enesekindlad;"Euroopa Komisjoni president Ursula von der Leyen tunnistas kolmapäeval Euroopa Parlamendile esinedes, et koroonavaktsiini ootuses oldi liiga optimistlikud ja enesekindlad. Samas toetas ta Euroopa Ravimiameti mitu nädalat kestvat vaktsiinide hindamise protsessi. Pärast poolteist kuud koroona vastu vaktsineerimist Euroopa Liidus, oli Ursula von der Leyeni käes kord avalikult aru anda, miks pole seni kõik läinud nii nagu loodetud, vahendas ""Aktuaalne kaamera"". ""Me olime liiga optimistlikud vaktsiinide masstootmise suhtes ja võib-olla liiga enesekindlad, et tellimused jõuavad kohale õigel ajal,"" tõdes ta. Kuigi von der Leyen tunnistas kõnes, et vigu on tehtud, kasutas ta ka võimalust selgitada otsuste tagamaid. ""Me ei saa teha kompromissi olukorras, kus süstime hea tervise juures inimestele bioloogiliselt aktiivset ainet. Sel põhjusel toetume Euroopa Ravimiameti protseduuridele ning jah, see tähendab, et kinnitamine võtab aega kolm kuni neli nädalat,"" rääkis ta. Leyeni esinemist jälgis tähelepanelikult ka endine Euroopa Komisjoni volinik, praegune europarlamendi liige Andrus Ansip. Tema hinnangul oli Euroopa Komisjoni president veenev ning küsitavad pigem von der Leyeni esinemisele järgnenud debatis kõlanud seisukohad. ""Korraga on ärganud suur hulk poliitikuid, kes tahaksid kõik protsessis osalised olla, ja on asunud kritiseerima, miks ei jagu vaktsiine kõigile kümne kuu jooksul, miks me peame veel ootama, miks protsess on nii aeglane jne,"" kommenteeris Ansip. Tema ei näe Euroopa Komisjoni senises tegevuses otsustavaid vigu. ""Ma kujutan ette, et sellises situatsioonis, kus need lepingud sõlmiti, loodeti, et kui pooled neist farmaatsiafirmadest, kes on rahalise toetuse saanud, suudavad ka vaktsiinid välja töötada, siis on hästi läinud. Tegelikkuses on läinud veelgi paremini,"" ütles Ansip."
2021-02-10;Bergamo on jäänud koroona teisest lainest peaaegu puutumata ({{contentCtrl.commentsTotal}});https://www.err.ee/1608104440/bergamo-on-jaanud-koroona-teisest-lainest-peaaegu-puutumata;"Kui aasta tagasi tabas koroonaviirus Euroopas esimesena Põhja-Itaalia Bergamo piirkonda, siis viiruse teine laine on sealt mööda läinud peaaegu ohvriteta. Teadlaste hinnangul on piirkonnas tekkinud paljuräägitud karjaimmuunsus. 2020. aasta alguses sai Bergamost läänemaailma esimene piirkond, mida tabas uus ja laastav viirus. Esmalt täitusid haiglad, seejärel kalmistud. Kaadrid sõjaväekolonnidest, mis veavad hukkunuid kaugematele surnuaedadele, šokeerisid maailma. Paljuski just Põhja-Itaalias toimunu tõttu kuulutas WHO välja pandeemiaolukorra, vahendas ""Pealtnägija"". Kahe kuuga maeti Nembro kalmistule 188 inimest, mis on kolmandiku võrra rohkem kui tavaliselt aastaga. 11 000 elanikuga väikelinn Bergamo piirkonnas sai suhtarvudes kõige rängema hoobi. 90-aastasel Giovanni Pannil õnnestus esimene koroonalaine üle elada. Kui mees märtsis haigestus, oli tema naine Giovanna kindel, et viirus saab temast võitu. ""Tema ei saanud midagi aru, aga mina olin tõsiselt hirmul. Minu õde kaotas oma abikaasa. Mees viidi haiglasse ja suri kolme päeva pärast. Kõik surid niimoodi - ilma, et keegi sind enam näinuks,"" kirjeldas Giovanna. Kuna piirkond sai esimesena ja rängalt pihta ning Põhja-Itaalias asuvad ühtlasi mõned Vana Maailma parimad laborid ja meditsiiniasutused, hakati viirust ning selle levikut intensiivselt uurima. Kokkuvõttes testiti suve jooksul sisuliselt kõiki Nembro ja ümbritsevate omavalitsuste elanikke antikehade suhtes ja avastati, et nakatunuid oli tegelikult palju rohkem kui teati. Suur osa kandis viirust sümptomiteta nagu proua Giovanna. ""Meie provintsi miljonist elanikust on vähemalt 420 000 koroonaviirusega kokku puutunud. Mitte aga 16 000 nagu väidab ametlik statistika,"" ütles Mario Negri instituudi direktor Giuseppe Remuzzi. Tulemused näitasid, et keskmiselt 42 protsendil elanikkonnast olid tekkinud antikehad. Nembro linnas oli protsent isegi kõrgem - 60. ""Meil pole veel kõiki andmeid ütlemaks, et on tekkinud karjaimmuunsus. Protsent on veel liiga madal ja me ei tea, kui kaua kaitse kestab. Aga siin on teise laine mõju olnud oluliselt väiksem võrreldes kõige rohkem haigusest tabatud provintsidega,"" rääkis Bergamo terviseameti direktor Carlo Tersalvi. Nembro on pääsenud teises laines kergemalt Kui sügisel tõstis Euroopas pead koroonaviiruse teine laine, kehtestati novembris ka kogu Lombardia provintsis, kuhu Bergamo kuulub, uuesti ranged piirangud, kuid kui mujal läksid asjad hullemaks kui kevadel, siis kunagises epitsentris, Nembros polnud 2021. aasta jaanuari keskpaiga seisuga ühtegi koroonasurma. ""Kolm nädalat tagasi oli 31 positiivset juhtumit. Nüüd on neid järel umbes 20 ja kõik tunnevad end hästi. Need haiged olid kõik kolmest-neljast perest. Nii olemegi siin teist lainet kogenud,"" ütles Nembro kõneisik Claudio Cancelli. Olukord Nembros ja selle ümbruskonnas on nagu öö ja päev võrreldes esimese lainega. Näiteks mullu aprillis oli Roberto Logaretti üks väheseid perearste, kes käis maakülades haigete juures koduvisiitidel. Kui Logarettil oli enda sõnul kevadel 800 koroonajuhtumit, siis üheksa kuud hiljem neid samas populatsioonis peaaegu pole. ""Teise laine ajal on olnud Covid-positiivseid, aga kopsupõletikku mitte. Tegelikult üks võib olla, aga ma alles ootan kinnitust. See selgub mõne päevaga,"" ütles Logaretti ja lisas, et koroonapositiivseid on 30 kuni 35. Ekspertide hinnangul tekkis Bergamos karjaimmuunsus Keegi ei julge veel kõvasti hõisata, sest koroonaviiruse puhul on veel üksjagu ebaselget, aga valitseb suur üksmeel, et madala haigestumise põhjus teise laine ajal peab olema nn karjaimmuunsus. Näiteks kui paavst Johannes XXIII nime kandva Bergamo haigla voodikohtadest oli märstsis 70 protsenti täidetud koroonapatsientidega, siis teise laine ajal kümme korda vähem. Sama palju vähenes ka suremus. Enamik uutest koroonapatsientidest tulevad Lombardia teistest piirkondadest. ""Täna teame, et neist, kes haigestusid ja kellel olid antikehad juulis, oli oktoobris suurel osal endiselt veres Covid-19 antikehad. Kes on saanud uue nakkuse ja põdenud haigust kaks korda, nende arv on praktiliselt null. Mingeid muid meditsiinilisi seletusi ei ole,"" ütles paavst Johannes XXIII haigla intensiivraviosakonna juhataja Luca Lorini. ""Paljudel patsientidel olid IGG ja IGM antikehad, seega oli neis tekkinud immuunsus ja ka immunoloogiline mälu. Mõnel neist, umbes 10-15 protsendil, on immuunsus ka juba kadunud,"" ütles Logaretti. Aga öeldakse – erand kinnitab reeglit. Maria Carrara ja tema mees haigestusid siiski kaks korda. Proua pääses äsja koju pärast kaht piinarikast kuud haiglas. Tema abikaasa võitleb endiselt haiglas tervenemise nimel. Ehkki Maria haigestus märtsis ja tal tuvastati suvises uuringus antikehad, tabas tõbi teda ikka novembris uuesti. ""Arvestades, et esimese laine ajal olid mu vanematel nõrgad sümptomid, arvan, et nende immuunsus lõppes ja seepärast nad haigestusid uuesti. See on minu arvamus, aga ma ei ole arst,"" arutles Maria poeg Ivan Carrara. Mariat raviti plasmaülekandega, mis tähendab, et talle pumbati vereplasmat, mida rikastati tervenenud patsientidelt saadud antikehadega. Naine usub, et ta oleks surnud, kui oleks esimese laine ajal haiglasse sattunud. Bergamos asub tunnustatud Mario Negri farmakoloogiliste uuringute keskus. Just sealsete teadlaste töö tuvastas esimesena, kuidas koroonaviirus mõjub peale kopsude ka teistele organitele, eriti neerudele. Ka selle keskuse uuringud toetavad teooriat, et kuna kevadel oli nakatunuid teatust tegelikult palju enam, on kõige raskemini pihta saanud piirkondades kujunenud ulatuslik immuunsus. ""Me ei tea, kas põhjuseks on antikehad või inimesed lihtsalt nägid oma lähedaste suremist ja on hoolikamad. Teaduslikke vastuseid ei ole, aga loogika ütleb, et oma mõju on mõlemal. Olen veendunud, et antikehad mängivad olulist rolli, kui vaadata viiruse geograafilist levikut ja eriti haigestumisjuhtude arvu,"" rääkis Mario Negri instituudi juht Giuseppe Remuzzi. Karjaimmuunsus ongi eesmärk, aga selle saavutamine nii kiiresti ja säärasel moel nagu mõnes Itaalia piirkonnas, tooks kaasa liiga palju inimohvreid. Seetõttu ei lase enamik riike piiranguid lõdvemaks ja püüab vaktsineerida."
2021-02-10;WHO eksperdid: AstraZeneca vaktsiinisüsti võib üle 65-aastastele teha ({{contentCtrl.commentsTotal}});https://www.err.ee/1608104560/who-eksperdid-astrazeneca-vaktsiinisusti-voib-ule-65-aastastele-teha;"Maailma terviseorganisatsiooni (WHO) vaktsiinieksperdid kinnitasid kolmapäeval, et AstraZeneca koroonavastane kaitsesüst on üle 65-aastaste inimeste puhul sobilik ning see kaitseb kõigi viirusetüvede eest. ""Võttes arvesse kõik seni teada olevad andmed, soovitab WHO vaktsiini kasutamist 65-aastaste ja vanemate puhul,"" leidis 15-liikmeline immuniseerimisekspertide rühm (SAGE) oma värskeimas soovituses. Samuti leiti, et seda võib kasutada kõigi viirusevariantide puhul, ehkki hiljuti avaldati uuring, mis näitas AstraZeneca vaktsiini väiksemat tõhusust Lõuna-Aafrika Vabariigist pärit viirusetüve puhul."
2021-02-10;Koroonaviirusega nakatunute arv on USA-s märkimisväärselt langenud ({{contentCtrl.commentsTotal}});https://www.err.ee/1608104332/koroonaviirusega-nakatunute-arv-on-usa-s-markimisvaarselt-langenud;"Koroonaviirusega nakatunute arv on USA-s märkimisväärselt langenud, kuid kohalikud rahvatervise eksperdid ja epidemioloogid soovitavad uute mutatsioonide leviku pärast jääda ettevaatlikuks. Viimase kuu jooksul on USA-s koroonaviirusega nakatunute arv vähenenud 56 protsenti. Haiglaravi vajajate hulk on vähenenud 38 protsenti. Kuigi massilise vaktsineerimise käigus on USA-s haigusjuhtumite arv vähenenud, siis endiselt on palju inimeste hospitaliseerimisi ja surmasid. Samuti on eksperdid mures uute nakkavamate koroonaviiruse mutatsioonide kiire leviku pärast. ""Praegu on mure selles, et me tuvastame üha rohkem uute koroonaviiruse variantide levikut USA-s ja see võib põhjustada nakatunute arvu uue tõusu,"" ütles George Masoni ülikooli professor Saskia Popescu. ""Koroonaviirusega nakatunute arv on USA-s langenud ka sellepärast, et vähenenud on puhkusereiside arv,"" lisas Popescu. USA riigiametnike jaoks on koroonaviiruse epideemia kontrollimine olnud pikka aega tegevus, kus on otsitud tasakaalu. ""Ma arvan, et me peaksime mõningaid piiranguid kergendama, kuna neil on tõsised sotsiaalsed tagajärjed ja mõjutavad inimeste tervist. Kuid ma muretsen, et liiga kiire piirangute vähendamine võib julgustada inimesi valvsust kaotama ja see võib viiruse levikut uuesti kiirendada,"" ütles Philadelphia terviseametnik Thomas Farley. Mõned USA osariigid on nakatunute arvu vähenemisele juba reageerinud ja plaanivad mõningaid piiranguid leevendada. New Yorgi linn kavatseb reedel piiratud kujul avada inimestele restoranide siseruumid, kaks päeva plaanitust varem.  Massachusettsis lubati restoranidel, spordisaalidel ja muudel ettevõtetel siseruumide täituvust suurendada 40 protsenti. ""Kuna olukord on paranenud, teeme mõningaid muudatusi. Paljud piirangud jäävad kehtima, näiteks kui kaua võivad restoranid inimestele avatud olla. Need on paljude ettevõtete ja nendega seotud inimeste jaoks rasked ajad,"" ütles Massachusettsi kuberner Charlie Baker. Karjaimmuunsuse taseme saavutamist raskendab ka koroonavaktsiini vastaste suur arv.  ""Ligi veerand USA täiskasvanutest väidab, et nad ei lase ennast koroonaviiruse vastu vaktsineerida. Mõned kardavad vaktsiinide kõrvaltoimeid, teised ei usalda valitsust,"" teatas USA rahvaloenduse büroo.  Veel võivad nakatunute arvu lähiajal tõsta nädalavahetusel toimunud Super Bowli pidustused. ""Super Bowli tähistamine võis olla kui üleriigiline koroonaviiruse superlevikuüritus,"" ütles California ülikooli teadlane Shira Safir. Koroonavaktsiini tootjate varased andmed näitavad, et Pfizer/BioNTechi ja Moderna mRNA vaktsiinid kaitsevad uute mutatsioonide eest, kuid on vähem efektiivsed. USA haiguste tõrje- ja ennetamisebüroo andmetel on riigis vähemalt ühe koroonavaktsiini süsti saanud 33 miljonit inimest - 10 protsenti elanikkonnast."
2021-02-10;Ööpäevaga lisandus 798 uut koroonapositiivset, haiglas 449 inimest ({{contentCtrl.commentsTotal}});https://www.err.ee/1608104044/oopaevaga-lisandus-798-uut-koroonapositiivset-haiglas-449-inimest;Viimase ööpäeva jooksul analüüsiti Eestis 5810 koroonaviiruse proovi, neist viirus avastati 798 juhul, mis on 13,7 protsenti testide koguarvust. Suri kolm nakatunud inimest ning haiglas on koroonaviiruse tõttu viis inimest rohkem kui teisipäeval ehk 449 inimest. Viimase 14 päeva haigestumus 100 000 inimese kohta on 575,2 ning esmaste positiivsete tulemuste osakaal tehtud testide koguarvust 11,5 protsenti. Kolmapäeva, 10. veebruari hommikuse seisuga viibib haiglas 449 COVID-19 patsienti, nendest intensiivravi vajab 34 patsienti, kelledest omakorda juhitaval hingamisel on 15 inimest. Uusi COVID-19 haigusjuhtumeid avati kokku 51. Koju saadeti 21 inimest, 21 inimest viidi üle mitte-COVID-19 osakonda. Ööpäeva jooksul suri kolm koroonaviirusega nakatunud inimest – 70-aastane mees, 64-aastane mees ja 58-aastane mees. Kokku on Eestis surnud 477 koroonaviirusega nakatunud inimest. Tänaseks on haiglates lõpetatud 2791 COVID-19 haigusjuhtumit 2743 inimesega. Ligi pooled nakatunud Põhja-Eestis Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 393 inimesel. 294 uutest Harjumaa haigusjuhtudest on Tallinnas. Ida-Virumaale lisandus 144, Tartumaale 63, Pärnumaale 33, Saaremaale 26 ja Lääne-Virumaale 22 uut positiivset testi. Järvamaale lisandus 19, Valgamaale 18, Raplamaale 17, Põlvamaale 14, Jõgevamaale 12, Võrumaale 11, Viljandimaale üheksa, Läänemaale viis ja Hiiumaale neli uut nakkusjuhtu. Kaheksa positiivse testitulemuse saanul puudus rahvastikuregistris märgitud elukoht. Terviseameti jälgimisel on üle 21 100 inimese Põhja regionaalosakonna jälgimisel on üle 10 000 inimese, kellest 2717 on nakatunud. Ida regionaalosakonna jälgimisel on üle 3300 inimese, kellest nakatunud on 826. Lääne regionaalosakonna jälgimisel on üle 2700 inimese, kellest 578 on nakatunud. Lõuna regionaalosakonna jälgimisel on üle 5100 inimese, kellest 917 on nakatunud (jälgitavate seas on lisaks põhja ja lõuna regiooni nakatunuid). Kolmapäeva, 10. veebruari seisuga on tervenenud 39 386 inimest. Neist 27 380 inimese (69,5 protsenti) haigusjuhtum on lõpetatud, 12 006 inimese (30,5 protsendi) puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist. Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 821 529 viiruse SARS-CoV2 määramise testi. Esmaseid positiivseid teste on kokku olnud 49 605 (6% testide koguarvust). Koroonatestide täpsemat statistikat saab vaadata www.terviseamet.ee/koroonakaart. Vaktsineeritute arv läheneb 40 000-le  Hommikuse seisuga on vaktsineerimisi tehtud kokku 39 147 inimesele, kellest  19 114 on saanud mõlemad doosid. Eelmine nädal jõudis terviseametisse esimene AstraZeneca COVID-19 vaktsiini saadetis 7 200 doosiga. Veebruarikuu jooksul peaks Eestisse jõudma kokku umbes 40 500 doosi AstraZeneca COVID-19 vaktsiini. Vastavalt riikliku immunoprofülaktika ekspertkomisjoni soovitusele kasutatakse AstraZeneca vaktsiini alla 70-aastaste riskirühma kuuluvate inimeste ja eesliinitöötajate vaktsineerimiseks sotsiaal-, haridus- ja siseturvalisuse valdkonnas. Täpsem eesliinitöötajate vaktsineerimise korraldus selgub sel nädalal. COVID-19 vaktsineerimise eesmärk on kaitsta riskirühmi, kellel on suurem tõenäosus nakatuda või kelle nakatumisel võib haigus kulgeda raskemalt, ennetada ja vähendada COVID-19 põhjustatud haigus- ning surmajuhtumeid, vähendada koormust tervishoiusüsteemile ja majandusele ning kindlustada ühiskonnaelu normaalset toimimist. Esmajärjekorras võimaldatakse vaktsineerimist tervishoiutöötajatele ning tervishoiuasutuste töötajatele, hooldekodude töötajatele ja elanikele ning üle 70-aastastele ja teatud diagnoosidega inimestele, kellel võib tervise tõttu olla COVID-19 haiguse kulg raskem. Niipea kui Eestisse jõuab piisavas koguses COVID-19 vaktsiine võimaldatakse vaktsineerimist ka teistele sihtrühmadele ja kogu elanikkonnale.
2021-02-10;Uue koroonaviiruse sugulased levivad nahkhiiretiivul üle Aasia ({{contentCtrl.commentsTotal}});https://novaator.err.ee/1608104125/uue-koroonaviiruse-sugulased-levivad-nahkhiiretiivul-ule-aasia;Teadlased avastasid Tai idaosas asuva looduskaitsekeskuse nahkhiirtel viiruse, mis on väga sarnane COVID-19 põhjustava SARS-CoV-2 viirusega. Nad oletavad, et SARS-CoV-2 sugulasviirused võivad olla levinud paljudes Aasia piirkondades. Avastus on märgiline selle poolest, et tõmbab uue koroonaviiruse sugulaste leviala 4800 kilomeetri laiuseks. Uurimisrühma sõnul võtsid nad loomadelt proove küll ainult Tais ja piiratud hulgal. Sellele vaatamata veendusid nad, et SARS-CoV-2-ga geneetiliselt väga sarnased viirused on Aasias laialt levinud, vahendab BBC News. Varasemate uuringute järgi levis SARS-CoV-2 enne inimesele nakkamist loomade, kõige tõenäolisemalt nahkhiirte seas. Siiski on viiruse täpne päritolu teadmata ja Maailma Terviseorganisatsiooni uurimisrühm alles otsib selle jälgi.  Äsjases uuringus tuvastas Singapuri Ülikooli teaduri Lin-Fa Wangi juhitud teadlasrühm uue koroonaviiruse lähisugulase sagarninalaste sugukonda kuuluvatel nahkhiirtel, keda peetakse Tai loooduskaitsekeskuse kunstlikus koopas.  Nahkhiirtelt eraldatud viirus RacCS203 sarnaneb oma geneetiliselt koodilt SARS-CoV-2-ga 91,5 protsendi ulatuses. Tais leitud viirus on lähisuguluses teisegi koroonaviiruse RmYN02-ga. Viimast kannavad Hiinas Yunnani provintsis elavad nahkhiired ja selle viiruse genoom kattub SARS-CoV-2-ga suisa 93,6 protsendi ulatuses. Tai, Singapuri, Hiina, Austraalia ja USA teadlased analüüsisid nii nahkhiirte kui ka Tai lõunaosas salakaubana müüki pandud pangoliini (soomusloom, toim) veres leiduvaid antikehi. Selgus, et loomade antikehad suudavad maailma räsiva koroonaviiruse kahjutuks teha. Uurijate sõnul tõestab seegi SARS-CoV-2 sugulasviiruste laia levikut Kagu-Aasias. Uuringut tutvustatakse ajakirjas Nature Communications.
2021-02-10;Otse kell 13: Kiik, Härma, Sule ja Volmer COVID-19 olukorrast ({{contentCtrl.commentsTotal}});https://www.err.ee/1608103855/otse-kell-13-kiik-harma-sule-ja-volmer-covid-19-olukorrast;Tervise- ja tööminister Tanel Kiik, terviseameti peadirektori asetäitja Mari-Anne Härma, terviseameti hädaolukorra meditsiinijuht Urmas Sule ja välisministeeriumi asekantsler Märt Volmer annavad kolmapäeval kell 13 pressikonverentsi, et rääkida COVID-19 olukorrast Eestis. Pressikonverentsi saab otsepildis jälgida portaalis ERR.ee.
2021-02-10;"Karinš: tuleb mõelda ""turvalise elamise"" tagamisele pandeemia ajal ({{contentCtrl.commentsTotal}})";https://www.err.ee/1608103843/karins-tuleb-moelda-turvalise-elamise-tagamisele-pandeemia-ajal;"COVID-19 pandeemia ei kao lähiajal kuhugi, seetõttu on vaja mõelda ""turvalise elamise"" tagamisele selle ajal, ütles teisipäeval Läti peaminister Krišjanis Karinš. Peaminister märkis, et valitsus ja kriisijuhtimisnõukogu arutasid teisipäevasel kohtumisel seda teemat. ""Selge on see, et pandeemia ei kao maailmast nii kiiresti ning sellega võitlemise protsess saab olema pikk. See tähendab, et ühiskonnal ja valitsusel tuleb ümber korraldada oma mõtlemine ja lähenemine neile küsimustele, see tähendab arendada seda, mida nimetatakse ""turvaliseks elamiseks"" - turvaline haridus, turvaline kaubandus, turvalised teenused,"" seletas Karinš. Tema sõnul töötavad spetsialistid praegu välja soovitusi, kuidas tagada pandeemia ajal ""tuvalist elamist"". Läti majandusminister Janis Vitenbergs märkis omakorda, et tuleb luua tingimused, et ettevõtted ja ärid saaksid pandeemia tingimustes töötada ning inimesed saaksid põhiteenused. Läti valitsus arutab öise liikumiskeelu pikendamist 11. veebruaril Läti valitsus arutab öise liikumiskeelu pikendamise küsimust neljapäeval, 11. veebruaril, teatas teisipäeval peaminister Krišjanis Karinš. Siseminister Sandis Girgens teeb neljapäeval valitsusele ettekande komandanditunni otstarbekuse kohta. Esmaspäeval ei olnud Läti võimukoalitsioon selles küsimuses üksmeelel."
2021-02-09;Amet: kõrvaltoimetest on teatanud vähem kui protsent koroonavaktsiini saanutest ({{contentCtrl.commentsTotal}});https://www.err.ee/1608103639/amet-korvaltoimetest-on-teatanud-vahem-kui-protsent-koroonavaktsiini-saanutest;"Ravimiameti peadirektori asetäitja Katrin Kiisk ütles ETV saates ""Suud puhtaks"", et koroonavaktsiini kõrvaltoimetest on Eestis teada andnud vähem kui üks protsent kõigist vaktsiini saanutest. Kiisk rääkis saates, et Eestis on koroonavaktsiini - ühe või kaks doosi - saanud üle 35 000 inimese. Kõik vaktsiini saanud peavad teada andma ka kõikidest kõrvaltoimetest. ""Me oleme saanud 309 kõrvaltoime teatist, mis on alla ühe protsendi kõigist vaktsiini saajatest. Tüüpilised kõrvaltoimed: kerged kuni mõõdukad süstekoha reaktsioonid, liigese- ja lihasvalud, peavalu, üldine halb enesetunne. Vaid 11 juhtu on olnud tõsisemad, kus on olnud allergiline reaktsioon, millest kõik on paranenud. Olnud on mõningad stressreaktsioonid vaksineerimisele, et tekib ärevus ja minestustunne. Need on kõik kenasti möödunud ja midagi väga tõsist Eestis leitud pole,"" selgitas Kiisk. Ta lisas, et ka Euroopa ravimiameti andmed kõrvaltoimetes üllatusi ei näita. Ravimitootja GlaxoSmithKline teadusnõunik Rein Sikut ütles, et inimeste hirme kõrvaltoimete ees tuleks maha võtta. Ta märkis, et teistelgi vaktsiinidel on kõrvaltoimed - inimese enesetunne läheb halvaks, võib tekkida palavik. Ta selgitas, et sellised kõrvaltoimed tekivad valdavalt sellest, et inimese immuunsüsteem käivitub. Vaktsineerimiste infoga koos on avaldatud ka seda, et vaktsiini saanud inimesed on surnud. Kiisa sõnul on arstide andmetel olnud surma põhjus siiski inimeste põhihaigused. ""Praeguseks oleme saanud info nelja surmajuhtumi kohta, mis on olnud suhteliselt vahetus läheduses vaktsineerimisele. Kõik need juhud - kaks üle 90-aastaste ja kaks natuke alla 90-aastaste puhul - on olnud sellised, kus eakatel on olnud väga raske põhihaigus, krooniline südamehaigus, ja arsti hinnangul on olnud nende põhihaigus see, miks nad on elust lahkunud. /.../ Üksikjuhtumite põhjal ei saa ravimiohutuses järeldusi teha,"" rääkis ta. Sotsiaalministeeriumi asekantsler Maris Jesse tõi välja võrdluse, et teisipäeva hommikule eelnenud ööpäeva jooksul suri Eestis kaheksa koroonaviirust põdenud inimest. ""Kui me räägime nelja eaka inimese surmast, mis on juhtunud mõnepäevase vahega võrreldes vaktsineerimisega, siis võimalus koroonaviirusesse surra on väga palju suurem ja seal on põhjendatult põhjus viirus,"" lisas Jesse. Vaktsineerimise tempo Eesti eesmärk on maikuu keskpaigaks vaktsineerida riskirühmad ehk umbes 360 000 inimest. Vaktsineerimise tempo on siiamaani olnud aeglane. Perearst Piret Rospu ütles saates, et perearstid olid valmis vaktsineerimisi alustama juba jaanuaris. Tabasalu perearstikeskus vaktsineeris teisipäeval 36 inimest, kolmapäeval ja neljapäeval saab teha sama palju, kuid siis ei ole Rospu sõnul vaktsiini mitu nädalat saada. Jesse kinnitas, et Eesti perearstisüsteem on vaktsineerimisteks valmis, kuid kõik seisabki vaktsiinitarnete taga. Ta usub, et kevade poole, kui Eestis on tõenäoliselt juba piisavalt vaktsiini, läheb riskirühma nn viimase otsa vaktsineerimine kiiremini. Tartu ülikooli rakendusviroloogia professor Andres Merits ütles, et olukorra stabiliseerimiseks Eestis võiks tema hinnangul olla vaktsineeritud üle 80 protsendi ühiskonnast. AstraZeneca vaktsiini tõhusus AstraZeneca vaktsiiniga seoses on tekitanud küsimusi selle tõhusus. Merits rääkis saates, et kliinilise uuringu järgi on AstraZeneca vaktsiini tõhusus 60 protsenti ja see on keskmise või nõrgakujulise koroonaviiruse vältimiseks. Raskekujulise koroonaviiruse vältimise puhul paistab Meritsa sõnul AstraZeneca vaktsiini tõhusus olema 100 protsenti. Ta lisas, et AstraZeneca vaktsiin väga efektiivne ning täidab oma eesmärki. Ka Kiisk kinnitas, et AstraZeneca vaktsiin annab 100-protsendilise kaitse raskete koroonajuhtude ennetamiseks. Meritsa ja Sikuti sõnul on vaktsiinide tõhusust võimalik veel paremaks muuta. Sikut tõi välja, et näiteks Inglismaal algas hiljuti uus uuring, milles kombineeritakse AstraZeneca ja Pfizer/BioNTechi vaktsiine ehk tehakse esimese doosina ühe firma vaktsiin ja teise doosina teise oma. ""Peenhäälestamine praegu toimub,"" sõnas ta. AstraZeneca vaktsiini puhul on riikidel erinev arvamus sellest, millise vanuseni võib seda kasutada. Osadel andmetel on see vanusepiir 65 eluaastat. Meritsa sõnul ei ole aga ühtki põhjust öelda, et AstraZeneca vaktsiin on vanematele kui 65-aastaste ohtlik. Ta lisas, et näiteks Pfizeri vaktsiini puhul on teada, et selle efektiivsus 65+ vanusegrupis on peaaegu sama hea kui sellest vanusest noorematel. Rospu ütles, et AstraZeneca vaktsiini tegemine vanematele kui 65 pole keelatud. Ta tõdes, et siiski pole veenvaid andmeid selle kohta, mis kindlalt väidaks, et AstraZeneca vaktsiin annab kõrges eas inimestele hea kaitse. Kaitse kestvus Seda, kui kaua koroonavaktsiini toime kestab, on Kiisa sõnul keeruline öelda, kuna viirus on vähe aega ringelnud ning ka uuringud pole seetõttu saanud olla pikaajalised. Ta ütles, et ka haigust läbi põdedes ei tea, kui kaua antikehad inimese organismis püsivad, kuid praegustel andmetel püsivad need enamikul põdenutest kaheksa kuud.  Sikut ütles, et immunoloogia ja vaktsinoloogia baasteadmistest lähtudes võib teha prognoose. Ta selgitas, et vaktsineerimine tekitab immuunmälu, mis tähendab, et mingi aja jooksul inimene ei põe haigust uuesti või põeb seda kergemalt. Ta märkis, et koroonavaktsiinides sisalduvad antigeenid on valgulised, mis annavad üldiselt pikemaajalise vastuse haiguse vastu. ""Nii et siin ei tohiks olla praegu seda hirmu, et need, kes kevadel ennast vaktsineerivad, sügiseks on kõik meelest läinud ja tuleks otsast alustada. Seda ei ole põhjust praegu arvata. Ja kui võib-olla selgub edaspidi see, et mõne aja pärast tuleb revaktsineerida, nagu näiteks puukentsefaliidi vastast vaktsiini soovitatakse teha iga viie aasta tagant, vanematel iga kolme aasta tagant, siis selles ka ei ole midagi imelikku,"" rääkis Sikut."
2021-02-09;Arst: raskelt kroonilised haiged peaks laskma end vaktsineerida ({{contentCtrl.commentsTotal}});https://www.err.ee/1608103531/arst-raskelt-kroonilised-haiged-peaks-laskma-end-vaktsineerida;"Rasket kroonilist haigust põdevad inimesed peaks ennast kindlasti laskma koroonaviiruse vastu vaktsineerida, ütles Ida-Tallinna keskhaigla immunoloogia-allergoloogia keskuse juhataja Krista Ress. Eestis on saadaval kolm koroonavaktsiini - Pfizer/BioNTechi, Moderna ja AstraZeneca oma. Ress ütles ""Ringvaates"", et kõik need kolm hoiavad hästi ära rasket haigestumist koroonaviirusesse. Ressi hinnangul peaks krooniliste haigustega inimesed laskma end vaktsineerida. Tema sõnul saab meditsiinis rääkida tõenäosustest ning on väga suur tõenäosus, et koroonavaktsiin ei mõjuta inimese krooniliste haiguste kulgu halvemuse poole. ""Ehk pigem peame mõtlema vastupidi - kõik need inimesed, kes kasutavad diabeedi-, vererõhu- või muid ravimeid ehk neil on pikalt kestvad rasked kroonilised haigused, on tegelikult väga suur riskigrupp koroonahaiguse raskeks kuluks, tõenäoliselt ka haiglasse sattumiseks, võib-olla ka hingamisaparaadi alla sattumiseks ja võib-olla läheb see veel kurvemalt. Need inimesed peaksid olema kindlasti need, kes lähevad jooksujalu ja rõõmsal südamel ennast vaktsineerima,"" rääkis Ress. Sama ütles Ress ka teiste raskete haigete, näiteks vähki põdevate inimeste kohta. ""Nende inimeste immuunsüsteem on sageli natuke maha krutitud ehk ravimid, mida nad saavad, muudavad neid ka rasketele haigustele oluliselt vastuvõtlikumaks. Seetõttu, kui immuunsüsteem on n-ö pooletoobine, siis tuleb immuunsüsteemi kõrvalt aidata ehk need inimesed peaksid olema samamoodi esimeste seas, kes saavad vaktsiini, et kaitsta ennast selle haiguse raske kulu eest,"" selgitas arst. Rasedaid pole vaktsiini väljatöötamise käigus uuritud ja seetõttu ei saa Ressi sõnul üheselt öelda, kas nemad peaks end kindlalt vaktsineerima või nad ei tohiks seda teha. Loomkatsed näitavad Ressi sõnul, et rasedatele koroonaviirus ohtlik ei ole. Ress tõrjus väiteid, et kuna koroonavaktsiinide pikaajalist mõju pole jõutud uurida, siis võivad need mõne aasta pärast tekitada näiteks raseduse käigule või lootele komplikatsioone. ""Praeguse aja uuringud, mis ravimite ja vaktsiinidega tehakse, on sedajagu ranged ja väga detailideni jälgivad igasuguseid faktoreid, et meil ei ole mingit alust kahtlustada, et sealt midagi katastroofilist võiks tulla. Tõepoolest, meil pole hetkel uuringuid, mis ütlevad, et kümne aasta pärast on nii, aga seda viirust on olnud ka sedajagu vähe. Ehk senised andmed ei viita, et midagi halba võiks tulla, ja teiselt poolt ei ole meil toimemehhanisme arvestades eeldada, et ta kuidagi halvasti mõjuks,"" rääkis ta ja lisas, et kui tema ootaks või planeeriks last, siis vaktsineeriks ta end sellegipoolest. Ress ütles, et koroonaviiruse piiramiseks ühiskonnas oleks vaja vaktsineerida 75 kuni 80 protsenti elanikkonnast."
2021-02-09;Koeru hooldekeskusesse pakkus end koroonaga võitlema sadakond vabatahtlikku ({{contentCtrl.commentsTotal}});https://www.err.ee/1608103498/koeru-hooldekeskusesse-pakkus-end-koroonaga-voitlema-sadakond-vabatahtlikku;"Möödunud nädalal koroonasse haigestumise tõttu tööjõukriisi sattunud Koeru hooldekeskusele on abikäe ulatanud sadakond vabatahtlikku. Nende hulgas on nii Naiskodukaitse liikmeid kui ka tervishoiukõrgkooli üliõpilasi. Huviliste suur tulv on osaliselt tingitud sellest, et abilistele pakutakse korralikku tasu. Laura Uukkivi ja Katrin Hannov on vaid väike osa vabatahtlikest, kes on leidnud töö Koeru hooldekeskuse koroonapatsientide juures või abitöölisena köögis, vahendas ""Aktuaalne kaamera"". ""Täidan õe ja hooldustöötaja ülesandeid. Jälgin nende terviseseisundit, vajadusel vahetan mähkmeid, söödan-joodan, vaatan et nende üldpilt oleks korras. Täna tegin ka neile koroona kiirteste, et selgitada välja uued ja positiivsed,"" ütles vabatahtlik Tallinna Tervishoiukõrgkoolist Laura Uukkivi.Vabatahtlik naiskodukaitsja Jõhvist Katrin Hannov peab kriisiolukorras appi minemist loomulikuks. ""Teisi aidates teed iseendale ka head. Iialgi sa ei tea ju millal sinul abi vaja on ja mina olen alati lähtunud sellest. Ja ma tean, et minul on kaasamõtlejaid,"" sõnas Hannov. Koerus elab praegu 52 koroonahaiget inimest, haigestunud on ka 21 töötajat. Juhataja Terje Teder ütleb, et möödunud nädalal tehtud üleskutse peale minna hooldekeskusele appi, pani ennast kirja kaugelt üle saja inimese. ""Nädala lõpus hakkame järgmist nädalat vaatama ja siis hakkame jälle vajadusel juurde otsima. Õnneks meil hakkavad juba järgmisel nädalal tagasi tööle tulema need inimesed, kes meil esialgu koju jäid ja positiivse testi tilemuse andsid,"" lausus Teder. Koeru hooldekeskus maksab appi rutanud meditsiinitöötajatele 20 eurot tunnis, abitöölistele vähem. Terje Teder usub, et korralik palk on kriisikoldes töötajate motiveerimiseks väga oluline, nagu ka tasemel isikukaitsevahendid, tasuta toit ja prii elamine. Tegemist on riigile kuuluva isemajandava ettevõttega, kuid koroonakriisi ajal tehtud palga ülekulu loodetakse riigilt siiski tagasi saada."
2021-02-09;Lõuna-Eesti haiglasisesed koroonapuhangud on tänu vaktsiinile kontrolli all ({{contentCtrl.commentsTotal}});https://www.err.ee/1608103375/louna-eesti-haiglasisesed-koroonapuhangud-on-tanu-vaktsiinile-kontrolli-all;"Lõuna-Eesti ja Viljandi haigla asutusesisesed koroonapuhangud on tänu meditsiinitöötajate vaktsineerimisele kontrolli alla saadud. Viljandi haigla juhatuse liige Mart Kull selgitas ERR-ile, et kuna viirusel on pikk peiteperiood, võib mõni negatiivse testi andnud patsient viiruse haiglasse tuua. ""Oleme siin viimased kaks nädalat ühe mõõduka haiglasisese puhanguga tegelema kahjuks pidanud. Õnneks saab öelda, et täna on see stabiliseerumas. Osaliselt tuli meil ka plaanilise töö mahtu mõneks nädalaks piirata, aga sel nädalal oleme avamas jällegi peaaegu kõiki korruseid. Üks korrus jääb veel nädalaks ajaks karantiini, kuna eelmine nädala lõpp tuli veel kaks positiivset,"" rääkis ta. Viiruse võib sisse tuua ka mõni meditsiinitöötaja ja kui nakkus on juba haiglas kanda kinnitanud, levitab seda just personal. Jõgeva haigla juhataja Peep Põdder ütles, et neil viirus levinud ei ole, kuid osa töötajatest on seda siiski põdenud. ""Meditsiinitöötajate omapära on tänapäeval see, et väga paljud meist töötavad mitmes asutuses. Jõgeva on Tartule suhteliselt lähedal, meil on mitmeid inimesi, kes töötavad nii Tartu ülikooli kliinikumis kui ka meil. Meie näeme kõige tähtsamat osa selles, et vältida niimoodi haiguse levikut, ikkagi vaktsineerimises. Need töötajad, kes on mitmes asutuses tööl, peaks olema enam-vähem kõik juba vaktsineeritud,"" rääkis Põdder. Tartu ülikooli kliinikumi kriisijuhtimismeeskonna juht Joel Starkopf ütles, et ka neil on olnud puhanguid kliinikumi töötajate hulgas. Praegu on kümme kliinikumi töötajat karantiinis ja see arv haigla tööd ei sega. Tänu töötajate vaktsineerimisele loodab Starkopf edaspidi muret vältida. ""Varasemas episoodis, kui meil olid puhangud haigla osakondades, siis see tähendas lisaks patsientide karantiini jäämisele ka personali karantiini jäämist ja see mõistetavalt oluliselt mõjutas kogu vastava osakonna tööd ja haigla tööd tervikuna,"" selgitas Starkopf. Lõuna-Eesti haigla juhatuse liige Arvi Vask ütles, et jaanuari alguses tekkis neil puhang, mille käigus haigestus 28 töötajat ja 30 patisenti. Nüüdseks on olukord lahenenud, kuid Vask rõhutas, et väga põhjalikke ettevaatusabinõusid on keeruline kasutusele võtta. ""Tegelikult on kõik Eesti haiglad praegu ikkagi probleemi ees, et kuna selliseid epideemiakoldeid ei ole ju aastakümneid olnud, siis haiglaruumid on ikkagi mitmekohalised palatid ja seal ei ole võimalik teha sellist infektsioonikontrolli, mida tänane epideemia eeldaks,"" ütles Vask. Mart Kull märkis, et Viljandi haigla on pärast puhangut lisameetmeid kasutusele võtnud. ""Täna me oleme maskistandardit tõstnud: tavalise kirurgilise maski asemel nõuame FFP2 maskide pidevat kasutamist ravitsoonides, kõikide patsientide juurde liigume vastavas ühekordses riietuses ja kummikinnastega, mida vahetame, ja kasutame ka visiire,"" selgitas Kull."
2021-02-09;WHO missioon: COVID-19 loomset allikat ei ole veel tuvastatud ({{contentCtrl.commentsTotal}});https://www.err.ee/1608103162/who-missioon-covid-19-loomset-allikat-ei-ole-veel-tuvastatud;"Wuhanis koroonapandeemia allikaid otsiva Maailma Terviseorganisatsiooni (WHO) ja Hiina ühine ekspertmissioon ütles teisipäeval, et nad ei ole veel suutnud leida looma, kelle kaudu võis viirus inimestele kanduda. Eksperdid oletavad, et üle maailma rohkem kui 2,3 miljoni inimese elu nõudnud haigus sai alguse nahkhiirtelt, kuid kandus inimesele üle mingi teise looma vahendusel. Ülekannet loomadelt peetakse tõenäoliseks, aga seni ei ole reservuaarperemeest suudetud tuvastada, ütles Hiina meeskonna juht Liang Wannian ajakirjanikele. Liangi sõnul võib viirus külmaahela toodetega väga kaugele rännata. See näib viitavat viiruse sissetoomise teooriale, mida Hiinas on hakatud viimastel kuudel levitama. Tema sõnul ei ole ka andmeid, et haigus levinuks Wuhanis enne 2019. aasta detsembrit, mil see ametlikult esimest korda registreeriti. WHO välisekspert Ben Embarak, kes töötas alates 2009. aastast kaks aastat organisatsiooni Pekingi büroos, kinnitas samuti, et Wuhani varasema puhangu kohta tõendeid ei ole. WHO on samas loobumas teooriast, et koroonapandeemia põhjustanud COVID-19 pääses liikvele Wuhani laborist Hiinas. ""Laboratooriumiintsidendi hüpotees on äärmiselt ebatõenäoline seletus viiruse inimpopulatsiooni jõudmisele,"" ütles Ben Embarek. ""Sestap ei ole see hüpotees, mida me soovitaksime edasiste uuringute aluseks võtta."""
2021-02-09;Koroonavaktsineerimine on USA-s veelgi kiirenemas ({{contentCtrl.commentsTotal}});https://www.err.ee/1608102943/koroonavaktsineerimine-on-usa-s-veelgi-kiirenemas;"USA ajalehe The Wall Street Journali teatel on koroonaviiruse vastane vaktsineerimine USA-s veelgi kiirenemas, eelmisel laupäeval sai viiruse vastase süsti 2,1 miljonit ameeriklast. President Joe Bideni administratsiooni teatel soovitakse koroonaviiruse vastast vaktsineerimist kiirendada vähemuste seas ja piirkondades, kus elavad vähekindlustatud inimesed. Selle käigus on linnad ja osariigid loonud masside jaoks vaktsineerimiskeskused. ""Texas teeb koostööd föderaalvalitsusega, et avada Houstonis ja Dallases vaktsineerimiskeskused, mis võimaldaksid iga päev täiendavalt vaktsineerida 5000-6000 inimest,"" teatas Texase osariigi kuberner Greg Abbott. Eelmisel nädalal avati New Yorgi linnas Bronxis Yankee pesapallimeeskonna kodustaadionil koroonaviiruse vastane vaktsineerimiskeskus. Eeldatavasti avatakse New Yorgis sel nädalal veel üks vaktsineerimiskeskus Metsi pesapallimeeskonna kodustaadionil Citi Fieldil. New Yorgi linnapea Bill de Blasio sõnul on linn võimeline varsti vaktsineerima 500 000 inimest nädalas, praegu vaktsineeritakse New Yorgis 300 000 inimest nädalas. ""Kümnes USA osariigis on koroonavaktsiini esimese süsti saanud vähemalt 10 protsenti kodanikest ja veel  19 osariiki on väga lähedal selle eesmärgi saavutamiseks,"" teatas The Wall Street Journal. Alaska osariigis on koroonaviiruse vastu vaktsineeritud umbes 15 protsenti elanikest, Lääne-Virginias 12,18 protsenti ja New Mexicos 11,97 protsenti. Keskmiselt vaktsineeritakse koroonaviiruse vastu päevas umbes 1,4 miljonit ameeriklast, kokku on USA-s esimese süsti saanud umbes 42,4 miljonit inimest. Bideni administratsioon on seadnud eesmärgiks 100 päeva jooksul koroonaviiruse vastu vaktsineerida 100 miljonit ameeriklast."
2021-02-09;Koroonaviirusest räsitud Atletico võiduseeria katkes ({{contentCtrl.commentsTotal}});https://sport.err.ee/1608102967/koroonaviirusest-rasitud-atletico-voiduseeria-katkes;Hispaania jalgpalli kõrgliiga liidermeeskond Madridi Atletico piirdus kodus Vigo Celta vastu 2:2 viigiga. Atletico kasuks lõi kaks väravat Luis Suarez (45. ja 50. minutil), kuid skoori avas Celta mängumees Santi Mina (15.) ja viigipunkti kindlustas eelviimasel minutil Facundo Ferreyra. Atletico jaoks tähendas see kaheksamängulise võiduseeria katkemist La Ligas. Viimati jäädi võiduta 12. detsembril, kui võõrsil kaotati Madridi Realile 0:2. Pealinnaklubi ei saanud koroonaviiruse tõttu kasutada koguni kuue mängija teeneid. Teiste seas jäi kõrvale klubi rekordost Joao Felix ning mängupäeva hommikul andsid positiivse proovi ka poolkaitsjad Thomas Lemar ja Hector Herrera. Tabelitipp: 1. Madridi Atletico 51 punkti (20 mängust), 2. Barcelona 43 (21), 3. Madridi Real 43 (21), 4. Sevilla 42 (21), 5. Villarreal 36 (22), 6. Real Sociedad 35 (22), 7. Real Betis 30 (22), 8. Granada 30 (22).
2021-02-09;Ööpäevaga lisandus 542 uut koroonapositiivset, haiglas 444 inimest ({{contentCtrl.commentsTotal}});https://www.err.ee/1608102859/oopaevaga-lisandus-542-uut-koroonapositiivset-haiglas-444-inimest;Viimase ööpäeva jooksul analüüsiti Eestis 5141 koroonaviiruse proovi, neist viirus avastati 542 juhul, mis on 10,5 protsenti testide koguarvust. Suri kaheksa nakatunud inimest ning haiglas on koroonaviiruse tõttu 444 inimest. Viimase 14 päeva haigestumus 100 000 inimese kohta on 563,1 ning esmaste positiivsete tulemuste osakaal tehtud testide koguarvust 11,2 protsenti, teatas terviseamet. Ööpäeva jooksul avati haiglates uusi COVID-19 haigusjuhtumeid kokku 60. Nendest üks Kuressaare haigla patsient kirjutati sisse 26. jaanuari kuupäevaga, 15 Põlva haigla patsienti tagantjärele, üks Viljandi haigla patsient esmaspäeval pärast kella 8.30 ja üks Rakvere haigla patsient tagantjärele. Põlva haiglas on kokku 28 aktiivset haigusjuhtu. Haiglaravi vajab kokku 444 patsienti. Haiglas viibijatest vajab intensiivravi 30 patsienti, kellest omakorda juhitaval hingamisel on 16 inimest. Ööpäeva jooksul suri kaheksa koroonaviirusega nakatunud inimest – 92-aastane naine, 91-aastane naine, 83-aastane naine, 75-aastane naine, 71-aastane mees, 63-aastane mees, 62-aastane naine ja 59-aastane mees. Kokku on Eestis surnud 474 koroonaviirusega nakatunud inimest. Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 265 inimesel. 189 uutest Harjumaa haigusjuhtudest on Tallinnas. Tartumaale lisandus 48, Ida-Virumaale 44, Pärnumaale 33, Lääne-Virumaale 28, Viljandimaale 26, Jõgevamaale 19 ja Järvamaale 15 uut nakatunut. Põlvamaale lisandus 12, Võru- ja Raplamaale 11, Saaremaale üheksa, Hiiu- ja Läänemaale viis, Valgamaale kolm uut nakkusjuhtu. Kaheksa positiivse testitulemuse saanul puudus rahvastikuregistris märgitud elukoht. Terviseameti jälgimisel on üle 19 600 inimese. Põhja regionaalosakonna jälgimisel on üle 9000 inimese, kellest 2491 on nakatunud. Ida regionaalosakonna jälgimisel on üle 3200 inimese, kellest 765 on nakatunud. Lääne regionaalosakonna jälgimisel on üle 2600 inimese, kellest 571 on nakatunud. Lõuna regionaalosakonna jälgimisel on üle 4800 inimese, kellest 855 on nakatunud. Eestis on alates mullu kevadest tehtud enam kui 815 743 viiruse SARS-CoV2 määramise testi. Esmaseid positiivseid teste on kokku olnud 48 809 (6 protsenti testide koguarvust). Eestis on COVID-19 vastu vaktsineerimisi tehtud 36 897 inimesele, kaks doosi on saanud 18 686 inimest.
2021-02-09;Illegaalne sisseränne on Bideni esimene tõsine väljakutse ({{contentCtrl.commentsTotal}});https://www.err.ee/1608102835/illegaalne-sisseranne-on-bideni-esimene-tosine-valjakutse;USA presidendi Joe Bideni administratsioon seisab silmitsi esimese tõsise väljakutsega, kuna dokumentideta sisserändajate perekonnad on uuesti hakanud arvukalt ületama riigi lõunapiiri. USA-Mehhiko illegaalne piiriületus on sel aastal kasvanud, kuna dokumentideta sisserändajad ootavad uuelt USA administratsioonilt sümpaatsemat vastuvõttu. Samuti on muutunud Mehhiko rändepoliitika, mis raskendab USA-l sisserändajate väljasaatmist. Viimastel päevadel on USA osariigi Texase territooriumile lubatud üle tuhande inimese, kes on pärast piiriületamist kinni peetud.   Üha rohkem inimesi üritab üle ujuda Texase Rio Grande jõest või üle ronida piirdeaedadest, et pääseda California osariiki. Biden on lubanud sisserändajate suhtes kaastundlikumat lähenemist kui tema eelkäija. Esimesel ametipäeval allkirjastas Biden määruse, mis kaitseb lapsena USA-sse viidud dokumentideta sisserändajate staatust. Samuti plaanitakse miljonitele ebaseaduslikult riigis viibivatele sisserändajatele kodakondsuse andmist, vastavad õigusaktid on saadetud juba ka kongressi. USA eelmine president ähvardas Mehhiko valitsust tollitariifidega, et sundida neid rändepoliitikas koostööd tegema. Selle tulemusena Mehhiko nõustus vastu võtma USA poolt tagasi saadetud Kesk-Ameerika perekondi, kus neid hoiti kohalikes laagrites, kui nende varjupaiga taotlusi USA-s menetleti. Mehhiko piiriametnikud on aga hakanud keelduma mõnede perekondade vastuvõtmisest, viidates uuele seadusele, mis keelab hoida alla 12-aastaseid lapsi vahi all. Trumpi administratsiooni ajal kasvas dokumentideta sisserändajate arreteerimine USA lõunapiiril mitu korda. 2020. aastal kehtestati koroonaviiruse epideemia tõttu USA-Mehhiko piiril veelgi rangemad liikumispiirangud.
2021-02-09;Eestil jäi koroonakriisi tõttu välisturistidelt saamata miljard eurot ({{contentCtrl.commentsTotal}});https://www.err.ee/1608102709/eestil-jai-koroonakriisi-tottu-valisturistidelt-saamata-miljard-eurot;Eestil jäi 2020. aastal koroonakriisi tõttu välisturistidelt saamata miljard eurot, näitavad Eesti Panga kogutud andmed. Välisturistid kulutasid Eestis mullu ainult 410 miljonit eurot, mis on miljardi euro võrra vähem kui aasta varem. Eesti elanikud kulutasid samas välismaal 800 miljonit eurot vähem kui aasta tagasi, kokku 405 miljonit eurot. Iga teine turist tuli Soomest, kuid nende arv vähenes aastaga 63 protsenti. Kõige vähem mõjutas koroonakriis Läti ja Leedu turiste, aga neidki tuli poole vähem kui aasta varem. Ühepäevakülastuste arv kahanes kahe miljoni võrra ja moodustas külastuste üldarvust 40 protsenti. Mitmepäevakülastusi tehti 70 protsenti vähem kui aasta eest, kuid nende keskmine kestus kasvas nelja ööni. Eesti elanike reisid välismaale Eesti elanike reisid Euroopa Liidu riikidesse kahanesid 60 protsenti. Iga neljas reis tehti Soome, kuid külastused sinna kahanesid poole võrra Väiksem mõju oli Läti külastustele – reisid sinna vähenesid 37 protsenti. Ühepäevakülastuste arv vähenes 65 protsenti ja moodustas külastuste üldarvust 14 protsenti. Mitmepäevareise oli kahe miljoni jagu ehk 63 protsenti vähem ja üks reis kestis keskmiselt neli ööd.
2021-02-09;Iisrael ja Kreeka sõlmisid turismileppe vaktsineeritud reisijatele ({{contentCtrl.commentsTotal}});https://www.err.ee/1608102646/iisrael-ja-kreeka-solmisid-turismileppe-vaktsineeritud-reisijatele;"Iisrael ja Kreeka sõlmisid esmaspäeval turismialase kokkuleppe, mille alusel võivad koroonaviiruse vaktsiini saanud kodanikud kahe riigi vahel reisida ilma piiranguteta, siis kui lennud jätkuvad. Kokkulepe ""võimaldab meil... pakkuda Iisraeli turistidele võimalust veeta oma puhkust Kreekas ilma mingite piiranguteta"", ütles Kreeka peaminister Kyriakos Mitsotakis ühisel pressikonverentsil Iisraeli ametivenna Benjamin Netanyahuga.  See jõustub, kui ""märkimisväärne protsent elanikkonnast on vaktsineeritud"" ja piirangud reisimisele on tühistatud, ütles Mitsotakis. ""Ma loodan, et mul õnnestub tervitada Iisraeli turiste nii vara kui võimalik Kreekas."" Iisrael on vaktsineerinud enam kui 3,5 miljonit inimest kokku üheksast miljonist. Enam kui kaks miljonit inimest on saanud kaks vaktsiinidoosi.  Kreekas on läbi viidud vähem kui 360 000 vaktsineerimist. Reedel taastati jõulude paiku leevendatud koroonapiirangud pärast nakkusjuhtumite järsku tõusu viimastel nädalatel.  Netanyahu sõnul arutasid kaks peaministrit nõndanimetatud rohelise passi vaktsiinitõendit, mis võimaldaks Iisraeli turistidel tulla Kreekasse ilma ühegi piiranguta, kui reisilennundusele kehtestatud tõkked eemaldatakse.  Iisraeli turismiminister Orit Farkash-Hacohen, kes allkirjastas leppe oma Kreeka ametivennaga, kutsus Kreeka turiste Iisraelisse.  ""Ma tahan kasutada seda võimalust, et julgustada Kreeka rahvast ja kõiki teisi: las Iisrael olla teie COVID-i järgne sihtkoht,"" ütles ta.  Iisrael alustas pühapäeval oma kolmandate, detsembris kehtestatud sulgemismeetmete tühistamist. Rahvusvahelistele lendudele kehtestatud keeldu ei tühistatud ning see on jõus jätkuvalt 20. veebruarini.  Iisraelis on kokku registreeritud 696 000 koroonanakkust ja 5171 surma.  Tegemist oli Mitsotakise teise visiidiga Iisraelisse alates koroonakriisi puhkemisest. Kreeka ja Iisrael on asunud looma tihedamaid suhteid turismi, julgeoleku ja energeetika valdkondades. "
2021-02-08;Haiglate koormust aitab vähendada üle 80-aastaste vaktsineerimine ({{contentCtrl.commentsTotal}});https://www.err.ee/1608102448/haiglate-koormust-aitab-vahendada-ule-80-aastaste-vaktsineerimine;"Kuna koroonaga haiglasse sattunutest on 40 protsenti üle 80-aastased, on praegu prioriteediks just selle vanuserühma ja sealt edasi järgmiste riskirühmade vaktsineerimine, et nii vähendada haiglate koormust. Samas lubab AstraZeneca vaktsiini saabumine alustada järgmisest nädalast nii haridustöötajate kui ka päästjate ja politseinike vaktsineerimisega. Kuna vaktsiinitarned on endiselt tagasihoidlikud, ei jõuta veebruari lõpuks kõik üle 80-aastaseid inimesi ära vaktsineerida. ""Küll aga veebruari lõpuks saavad kõik hooldekodud esimese doosiga vaktsineeritud. Erihooldekodudes on alanud juba selleks ajaks teise doosi ring ning osad perearstikeskused saavad hakata tagasi kutsuma üle 80-aastasi inimesi teist doosi saama,"" rääkis sotsiaalministeeriumi asekantsler Maris Jesse. Linnamõisa perearstikeskuses on nüüdseks esimese vaktsiinidoosi saanud pea kõik mõlema eakate riskirühma inimesed. Seda aga põhjusel, et keskus osaleb vaktsineerimise pilootprojektis. ""Olid ka mõned keeldumised, aga enamasti on inimesed ikka väga ootel ja väga koostöövalmid ja need vaktsineerimise päevad on meil olnud sellised väga rõõmsad päevad,"" ütles Tallinna perearstide seltsi juht Reet Laidoja. Kui Linnamõisas tehakse aeg-ajalt ka nädalavahetuseti vaktsineerimispäevi, siis üle Eesti on palju perearstikeskusi, kus pole veel esimese tellimusenigi jõutud. ""Olukord on selles mõttes kaootiline, et ühelt poolt on perearstikeskuste valmisolek ja teiselt poolt on ikka see, kuidas vaktsiini peale tuleb. Praegu antakse seda jaokaupa - öeldakse, et teatud kindlad perearstikeskused ja järgmisel nädalal järgmised -, sest vaktsiini on vähe,"" põhjendas Laidoja. Sel nädalal saabus Eestisse üle 10 000 Pfizeri/BioNTechi vaktsiinidoosi, kuu lõpus suureneb nende tarne 14 000-ni. Moderna vaktsiini on praeguseks tulnud alla 5000 doosi. ""Nüüd veebruari lõpus tuleb üks natukene suurem tarne, mis tõenäoliselt läheb saartele riskirühmade vaktsineerimiseks, kuna Modernat saab säilitada tavakülmkapitingimustes kauem kui Pfizerit,"" põhjendas Jesse. Pühapäeval saabunud 7200 AstraZeneca vaktsiini kasutatakse pea täiel määral ära esimese doosina eesliinitöötajate vaktsineerimiseks. Täna said üldhariduskoolid haridusministeeriumilt juhendi selle kohta, kuidas järgmisel nädal algab koolitöötajate vaktsineerimine. ""Valdavalt hakkab haridustöötajate vaktsineerimine haiglate juures ja seda erinevatel põhjustel. Me ei tahaks neid vaktsiinitarneid killustada väikestesse asukohtadesse,"" põhjendas Jesse. Paralleelselt haridustöötajatega algab politsei- ja päästetöötajate vaktsineerimine."
2021-02-08;Holland pikendab öist liikumiskeeldu märtsi alguseni ({{contentCtrl.commentsTotal}});https://www.err.ee/1608102403/holland-pikendab-oist-liikumiskeeldu-martsi-alguseni;"Hollandi valitsus pikendab 2. märtsini koroonaviiruse levikust tingitud öist liikumiskeeldu. Öise liikumiskeelu kehtestamine vallandas jaanuaris riigi viimaste kümnendite ulatuslikumad rahutused.  ""Liikumiskeeldu pikendatakse. See on hädavajalik, sest uus, nakkavam koroonaviiruse variant on Hollandis maad võtmas,"" seisab valitsuse avalduses."
2021-02-08;Riigikogu on taas koroonavaba ({{contentCtrl.commentsTotal}});https://www.err.ee/1608102160/riigikogu-on-taas-koroonavaba;"Riigikogu esimees Henn Põlluaas (EKRE) teatas, et riigikogu liikmetest enam keegi koroonaviirusesse haigestunud ei ole. ""Minul oleva informatsiooni järgi hetkel riigikogu liikmetest keegi haige ei ole,"" ütles Põlluaas riigikogu istungil. 29. jaanuaril Reedel teatas koroonaviirusesse haigestumisest Reformierakonna fraktsiooni liige Hanno Pevkur, samuti jäi koroonasse EKRE fraktsiooni üks ametnik. Jaanuari eelviimasel nädalal haigestus koroonasse kuus Isamaa fraktsiooni saadikut."
2021-02-08;Pfizeri/BioNTechi vaktsiin kaitseb kolme uue koroonaviiruse variandi vastu ({{contentCtrl.commentsTotal}});https://novaator.err.ee/1608102136/pfizeri-biontechi-vaktsiin-kaitseb-kolme-uue-koroonaviiruse-variandi-vastu;Pfizeri ja BioNTechi COVID-19 vastane vaktsiin teeb kahjutuks nii algse SARS-CoV-2 viiruse kui ka selle Ühendkuningriigi (N501Y) ja Lõuna-Aafrika (E484K) variandid, leidsid Texase Meditsiiniülikooli teadlased 20 vaktsineeritud inimese vereplasma põhjal. Samas näib olevat viirusest vabanemiseks tarvis rohkem antikehi. Ühendkuningriigi variandiks nimetatud SARS-CoV-2 viirusetüve leiti nii Suurbritanniast kui ka Lõuna-Aafrika Vabariigist. Mõlemas riigis levil viirusel sama mutatsioon koodnimega N501Y. Lõuna-Aafrikas leiti teinegi uus variant, millel on mutatsioon E484K. Kõnealused mutatsioonid tekkisid piltidelt tuttava koroonaviiruse ogavalgu eest vastutavas geenis. Need võisid muuta viiruse ogavalku nii, et see kinnitub inimese ACE2 retseptori külge varasemast paremini. Kuna koroonaviirus nakatab rakke just eeskätt ACE2 kaudu, tähendab see, et uued variandid nakkavad inimesele kergemini. N501Y mutatsioon on eriline sellegi poolest, et nakatab inimeste kõrval näiteks hiiri. Uute ohtlikumate viirusevariantide ilmnedes vaevab maailma küsimus, kas praeguseks valminud ja valmimisjärgus vaktsiinid kaitsevad ka uute viiruse variantide eest. Küsimusele vastamiseks tekitasid Pei-Yong Shi, Philip Dormitzer ja kolleegid viirusel uusi variante iseloomustavaid mutatsioone ning nende eri kombinatsioone. Muudetud viirusi lasti kokku 20 inimese vereseerumi ehk puhastatud vereplasmaga. Plasma oli neil võtta varasemast uuringust, mis tõestas Pfizer/BioNTechi vaktsiini töökindlust. Seerum oli inimestelt võetud kaks või neli nädalat pärast mõlema vaktsiinidoosi saamist. Kõigi seerumitega prooviti, kas need teevad ühtmoodi kahjutuks nii muteerumata SARS-CoV-2 viiruse kui ka mutatsiooniga variandid. Uurimisrühm sai kinnitust, et kaks vaktsiinidoosi saanud inimeste vereplasmas tehti uued viirusevariandid kahjutuks. Ilmnes vaid väike erinevus kahjutukstegemise tõhususes: Lõuna-Aafrika variandi E484K vastu töötasid vaktsiini toimel tekkinud antikehad kehvemini kui Suurbritannia ja Lõuna-Aafrika variandi N501Y vastu. Kui Suurbritannia variandi puhul läks viiruse neutraliseerimiseks tarvis viiendiku võrra vähem antikehi, siis Lõuna-Aafrika variandi puhul 40 protsendi võrra rohkem. Võrdlusena kaalutatakse gripivaktsiinis tüve muutmist juhul, kui antikehade tiiter (antikehade hulk proovis – toim) peab olema viiruse kahjutuks tegemiseks algsest neli korda kõrgem. Samas leidsid Cambridge'i Ülikooli teadlased teadusajakirjas veel avaldamata tulemuste põhjal, et Suurbritannia mutatsiooniga viirustest vabanemiseks peab olema antikehade tase kaks korda kõrgem. Lõuna-Aafrika variandi E484K vastu oleks nende pseudoviirustel põhineva uuringu järgi vaja aga antikehi lausa kümme korda rohkem. Autorid järeldavad, et SARS-CoV-2 viiruse muteerumise ja uute variantide leviku valguses tuleb vaktsiinide tõhusust pidevalt uuesti hinnata ning jälgida. Artikkel ilmus ajakirjas Nature Medicine.
2021-02-08;Arstid põhjendavad nädalavahetuse loidu vaktsineerimist vaktsiininappusega ({{contentCtrl.commentsTotal}});https://www.err.ee/1608102037/arstid-pohjendavad-nadalavahetuse-loidu-vaktsineerimist-vaktsiininappusega;"Eestis vaktsineeritakse töönädala sees iga päev koroonaviiruse vastu keskmiselt üle tuhande inimese, pea pooled saavad juba teise süsti. Nädalavahetustel perearstid inimesi vaktsineerima ei kipu, kuna vajalikud süstid jõuab töönädala sees tehtud. Terviseameti hädaolukorra meditsiinijuhi Urmas Sule sõnul ei ole reaalset vajadust nädalavahetusel vaktsineerimise jaoks tekkinud, kuna vaktsiine jõuab Eestisse vähe ja suurem osa kohale jõudnud doosidest süstitakse koheselt ära. Sule sõnul ei tule ette palju olukordi, kus kohale jõudnud vaktsiine koheselt süstima ei asuta. ""Siin on tegemist üksikjuhtudega. Kuna tegemist on vaktsiiniga, mis tuleb säilitada -70 kraadi juures, siis nende säilitamine on suur väljakutse. Terviseamet lepib kokku kõigi vaktsineerijatega kuna vaktsiin kohale tuua,"" selgitas ta. ""Praegu pigem suures pildis on pudelikaelaks vaktsiini vähesus,"" märkis Sule. Reaalsed küsimused nädalavahetusel vaktsineerimise osas tekivad Sule sõnul siis, kui vaktsiini jõuab rohkem. Nädalavahetusel on seni vaktsineeritud kindlaid sihtgruppe, Sule tõi näiteks hambaarstid. ""Vaktsineerimise ajakava järgimine, kokkuleppimine, on suur väljakutse kõikidele asutustele,"" rääkis ta. Samuti märkis Sule, et kui perearstikeskused on avatud tööpäeviti, tuleb arstidele nädalasse ka mõni vaba päev jätta. ""Arvestame, et vaktsineerijatel peab ka mingi isiklik elu olema,"" lisas ta. Perearstid süstivad saabunud vaktsiinidoosid ära nädala sees Pühapäeval vaktsineeriti esmakordselt 12 inimest, kordussüsti sai 45 inimest. Võrdluseks lisandus kolmapäeval ööpäevaga 1251 esmast vaktsineeritut. Ka perearstide seltsi juhatuse liige Karmen Joller tõdes, et põhjus nädalavahetuse väheste vaktsineerimiste taga on lihtne – planeeritud vaktsiinisüstid jõuab lihtsalt töönädala jooksul ära teha. ""Need kogused, mis ühe nimistu kohta tulevad, teeme oma keskuses ära kolme tunniga,"" märkis Joller. Tema sõnul pole väiksemates perearstikeskustes tingimata vajadust kõiki vaktsineerimisi nädala peale jaotada. Kui inimesele aeg ei sobi, pakutakse järgmise vaktsiinitarne ajaks uut aega. Küll aga nentis Joller, et kui on tegemist suurema perearstikeskusega, võib selline vajadus tekkida. Koroonatalvel pöörduvad ka inimesed tavapäraste talvedega võrreldes vähem arstile ning seetõttu ei ole Jolleri sõnul vähemalt Kivimäe Perearstikeskuses vaktsineerimise kõrvalt üldine töökoormus ülemäära suur, suurenenud on aga telefonitöö koormus. Ta märkis, et tema perearstikeskuses on mõnel nädalavahetusel vaktsineerimisi korraldatud, kuid üldiselt puudub selleks vajadus. ""Meie oleme vaktsineerinud kahel nädalavahetuse päeval. Kui perearstikeskuse töötajatel on soov ja leitakse, et on mugavam, saab ka nii. Üks nädalavahetusse planeeritud päev jäi ära, sest avastasime, et vaktsiinid saab ära teha töönädala sees,"" sõnas ta. Järjekorra edenedes liigub vaktsineerimine töökohtadesse ja vaktsineerimiskabinettidesse Vaktsiinide perearstikeskustesse jõudmise puhul on mureks, et vaktsiini tarneaeg öeldakse perearstikeskustele päeva täpsusega, mistõttu kulgeb terve päev vaktsiinitarnet oodates. Joller lisas, et tänapäeval on tehniline võimekus saadetiste jälgimiseks olemas, nii et selliseid lahendusi võiks ka kasutada. Jolleri sõnul on oluline märkida, et nädalavahetuste vähene vaktsineerimine ei mängi vaktsineerimise järjekorras edasi jõudes enam rolli, kuna kui riskirühmi ja tervishoiutöötajaid vaktsineeritakse perearstikeskustes, siis liikudes edasi eesliinitöötajateni, alustatakse vaktsineerimist just töökohtadel. Kui hakatakse vaktsineerima kõiki soovijaid, toimub vaktsineerimine järjekorra alusel nii perearstikeskustes, vaktsineerimiskabinettides kui vajaduselt täiendavalt loodavates vaktsineerimiskohtades."
2021-02-08;Soome leht: piiriületajate kohustuslike koroonatestide seadus venib ({{contentCtrl.commentsTotal}});https://www.err.ee/1608101713/soome-leht-piiriuletajate-kohustuslike-koroonatestide-seadus-venib;Piiriületajate kohustuslikku koroonatestimist puudutava seaduseelnõu valmimist aeglustab juriidiliste nüansside lihvimine. Ilmselt ei jõua eelnõu parlamenti sel nädalal, nagu algselt plaaniti. Poliitiline üksmeel Soome saabuvate reisijate kohustusliku testimise asjus saavutati juba läinud nädalal, aga seaduse väljatöötamine on takerdunud õiguslikesse üksikasjadesse, kirjutab Iltalehti. Praegune Soome seadusandlus ei võimalda nõuda kohustuslikke tervisetoiminguid riiki sisenemise lausalise eeldusena. Ettevalmistamisel oleva seaduseelnõu kohaselt võiks Soome saabuva reisija aga kohustada koroonatesti tegema, kui tal pole ette näidata värsket tõendit negatiivse testitulemuse või läbipõetud Covid-19 haiguse kohta. Juhul, kui reisija testist keeldub, võiks ta kohustuslikku karantiini määrata. Eelmine seaduseelnõu lükati tagasi Soome valitsus on kavandanud kõikide piiriületajate testimist juba sügisest. Ühe korra on valitsus vastava seaduseelnõu aga pidanud tagasi võtma, sest see oli Soome parlamendi põhiseaduskomisjoni hinnangul juriidiline praak. Koroonatestide korraldamine ja muud tervisetoimingud piiriületuspunktides on Soome nakkushaiguste seaduste kohaselt kohalike omavalitsuste ülesanne. Soome asjatundjad on hoiatanud, et kõikide reisijate kohustuslike koroonatestide nõue võib Soome testimisvõimekuse umbe jooksutada. Osaliselt seetõttu otsustas Soome valitsus jaanuari teises pooles kehtestada varasemast rangemad reisimispiirangud. Need vähendasid tunduvalt Eestist Soome sõita tohtivate inimeste hulka.
2021-02-08;TÜ uuring: suurel osal põdenutest olid antikehad ka kaheksa kuud hiljem ({{contentCtrl.commentsTotal}});https://novaator.err.ee/1608101452/tu-uuring-suurel-osal-podenutest-olid-antikehad-ka-kaheksa-kuud-hiljem;"Tartu Ülikooli meditsiiniteadlased avaldasid esimesed Eesti andmed koroonaviiruse antikehade püsivuse kohta pärast asümptomaatilist või kergekujulist haiguse põdemist ning selgus, et 80 protsendil uuritavatest olid antikehad ka kaheksa kuud hiljem. Koroonaviiruse antikehade püsivust vaadeldi SARS-CoV-2 serolevimusuuringu KoroSero-EST-1 järeluuringuna, teatas ülikool. Sellesse kaasati Saaremaalt Kuressaare ja Tallinnast Järveotsa perearstikeskuse patsiendid, kellel olid mullu maist kuni juulini koroonaviiruse antikehad organismis olemas. 2020. aasta novembris uuriti neid patsiente taas. KoroSero-EST-1 uuringust nähtus, et 80 protsendil antikehadega inimestel ehk seropositiivsetel ei olnud haigussümptomeid ja 56 protsenti neist ei olnud teadaolevalt COVID-19-haigega kokku puutunud. Vaid 20 protsenti antikehadega inimestest tõdes, et neil on olnud mõni koroonaviiruse sümptom, näiteks kõrge palavik, nohu, iiveldus, kurguvalu, kõhulahtisus või valu rinnus. Tartu Ülikooli teadlaste hinnangul moodustavad asümptomaatilised inimesed SARS-CoV-2 nakkuse ja selle leviku mõistmise seisukohalt olulise rühma, kuna seni on ebaselge, miks kulgeb nakatumine osal isikutel märkamatult. S Seetõttu on vaja uurida, kas asümptomaatilistel isikutel on kujunenud immuunmälu antikehade ja T-rakulise immuunsuse suhtes, ning võrrelda seda kergelt ja raskelt COVID-19 põdenud haigetega. Antikehade püsivus KoroSero-EST-1 järeluuringu tulemuste toel on saadud teada, et ka kergelt või asümptomaatiliselt haigust põdenud inimestel kujuneb koroonaviiruse vastane immuunsus. ""Praegu ei ole alust arvata, et kergelt COVID-19 põdenutel kaoks immuunsus kiiremini kui haigust väga raskelt põdenud inimestel,"" rääkis KoroSero-EST-1 järeluuringu juht, Tartu Ülikooli lastenakkushaiguste lektor ja Tartu Ülikooli Kliinikumi pediaatria eriala arst-õppejõud Piia Jõgi. Immuunsuse kujunemist ja seda, miks 20 protsendil uuritavatest antikehad ei püsi või püsivad vähem aega, alles uuritakse. Jõgi tõdes, et immuunsuse kujunemine sõltub mitmest tegurist. ""Olemas on n-ö antikehade tagatud immuunsus, mida me siiani uurinud oleme. Praegu käivad sama uuringu raames aga teist tüüpi ehk rakulise immuunsuse uuringud."" Järgmise sammuna võtavadki teadlased kokku rakulise immuunsuse ja põletikumarkerite uuringute tulemused, mis võiksid anda rohkem teavet nii immuunsuse püsimisest kui ka põhjustest, miks mõni inimene põeb COVID-19 haigust raskelt, teised aga kergelt või asümptomaatiliselt. Tartu Ülikooli meditsiiniteadlaste juhtimisel algab märtsis uuring KoroSero-EST-3, kus vaadeldakse populatsiooni immuunsust üle Eesti eri vanuserühmades. Uuringu eesmärk on teha kindlaks, kui palju on Eesti elanike hulgas seropositiivseid üks aasta pärast pandeemia algust."
2021-02-07;Häirekeskuses vastab 120 vabatahtlikku koroonateemalistele küsimustele ({{contentCtrl.commentsTotal}});https://www.err.ee/1608100987/hairekeskuses-vastab-120-vabatahtlikku-koroonateemalistele-kusimustele;"Häirekeskus leidis suurema vaevata endale appi üle 100 vabatahtliku, kes infotelefonil 1247 vastavad koroonateemalistele küsimustele. Häirekeskus on loomas oma vabatahtlike reservi, keda oleks võimalik järgmiste kriiside ajal kiiresti appi saada. Anne Ensling on üks vabatahtlikest, kes vastab infotelefonil 1247 tulnud koroonateemalistele küsimustele. Just vabatahtlike najal infotelefon töötab, sest häirekeskuse juhi Kätlin Alvela sõnul poleks mõeldav võtta kriisi ajal paarsada inimest tööle, et nad viiruslaine vaibudes taas lahti lasta. Seda enam, et paari kuu pärast võib hakata kõnede arv taas kasvama ning siis oleks üle öö vaja uuesti hakata töötajaid otsima. ""Kõige keerulisemaks ja huvitavamaks selle töö juures on see, et sa teeksid nagu päev läbi suulist eksamit – iga natukese aja tagant võtad uue pileti ja kunagi sa ei tea, mis selle pileti peal on,"" rääkis Ensling. Enslingi sõnul vajavad inimesed mõnikord lihtsalt rahustamist, sest stress on praegu kõigil väga suur. ""Kui sa oled ta maha rahustanud, siis me leiame sellise vastuse, mida tegelikult dokumentidest ei olnudki vaja. Oli vaja kellegagi rääkida, nõu pidada,"" ütles Ensling. Ensling on häirekeskuses abiks käinud alates oktoobrist ja kõige keerulisemad olid esimesed kuud, kui viirus hakkas töökohtades ja koolides jõudsamalt levima ning inimesed ei teadnud, kuidas tuleb käituda, nii mõnigi helistaja oli paanikas. Tänaseks on 1247 saanud tema sõnul omamoodi reisiinfotelefon. ""See on nii armas, kui inimene helistab ja ütleb, et teate, ma tahaksin ühel päeval kuskile sõita ja siis mõne aja pärast sealt tagasi tulla. Et mis reeglid Eestis kehtivad,"" lausus Ensling. Sügisel õnnestus häirekeskusel leida endale appi 120 vabatahtlikku ja nüüd otsitakse lisaks veel 80 inimest. Häirekeskuse eesmärk on, et ka pärast koroonapandeemia lõppu oleksid vabatahtlikud valmis appi tulema. ""Kriisid maailmast ei ole kuskile kadunud. Ükskõik millisesse eluvaldkonda võib järgmine kriis jõuda ja sellel hetkel on meil väga kiiresti vaja vabatahtlikke appi inimestele informatsiooni kas jagama või vastu võtma või mingeid käitumisjuhiseid andma,"" rääkis häirekeskuse juht Alvela. Kui kevadel sai 1247 päevas paar tuhat kõnet ja suvel langes nende arv 150-ni, siis teise laine ajal tehakse päevas 1247 numbrile ligikaudu 700 kõnet päevas. Kõnede arv kasvab märgatavalt enne uute piirangute kehtestamist."
2021-02-07;Soomes tuvastati 354 uut nakatunut ({{contentCtrl.commentsTotal}});https://www.err.ee/1608100933/soomes-tuvastati-354-uut-nakatunut;Soomes on viimase kahe nädalaga registreeritud 5036 nakkusjuhtu, mida on 1046 võrra rohkem kui eelnenud kahel nädalal. Soomes tuvastati viimase ööpäevaga 354 uut koroonanakkuse juhtu, teatas pühapäeval terviseamet. Kahe nädala nakkusnäitaja 100 000 elaniku kohta on keskmiselt 90, kuid Lõuna-Soomes Uusimaal on see 164 ja Karjalas vaid 18. Soomes on koroonadiagnoosi saanud ühtekokku 47 616 inimest, neist Helsingis ligi 13 700. Soomes on koroonaviiruse vastast vaktsiini manustatud 170 335 inimesele. Kaks korda on vaktsineeritud pea 50 000 inimest. Lätis suri 12 inimest Viimase ööpäevaga registreeriti Lätis 480 koroonaga nakatunut, ööpäevaga suri 12 COVID-19 patsienti, teatas Läti haiguste ennetamise ja tõrje keskus (SPKC). Kokku on Lätis koroonaviirusega surnud 933 inimest. Laupäeval tehti kokku 5152 testi. Positiivsete testide osakaal oli 9,3 protsenti. Haiglaravi vajab Lätis pühapäeva seisuga 933 COVID-19 diagnoosiga inimest.
